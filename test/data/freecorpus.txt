Meänkieli - Svenska kyrkan - Om oss ¶
Ruottin kirkko tarjoaa yhteenkuuluvuutta ja yhteisön missä sie saatat kohata muita ja syventyä uskossasti. ¶
Kirkon perustehtävä Ruottin kirkon perustehtävhiin kuuluu ette pittää jumalanpalveluita, järjestää opetusta ja toimittaa tiakoniita ja misjuunia. Seurakunta on vastuussa toiminasta kaikile, jokka asuvat eli vierailevat seurakunnassa. Sielä on maholista järjestää kastetta, rippikoulutusta, vihkimistä ja hautajaisia.  ¶
Jumalanpalvelut Jumalanpalvelu on tilaisuus, yhessä muitten seurakuntajäsenitten kans, missä on maholista kohata Jumalaa. Met nouvama voimaa rukouksesta, ehtoolisesta ja laulusta. Kaikin on tervetulheita uskonsa ja eppäilynsä kans. Perintheen tapoja koema jumalanpalvelun eri osissa, kuulema musiikissa ja näemä kirkkohuohneen koristeluissa. Mutta met saama kans kuulla uuistusta puhuttelussa, laulussa ja rukouksessa.  ¶
Opetus Jeesus opetti ihmisiä koko elämänsä. Hän selitti kuvitten kautta ja keskusteli ihmisitten kansa ketä hän kohtasi koska se halusi näyttää Jumalan rakhautta. Opetuslapset sait tehtäväksi ette jatkaa sen muilekki ja niin se on jatkunu aina meän päihviin asti. Kun met tänä päivänä ajattelema opetuksesta met piian ajattelema ensi käessä rippikoululaisista. Mutta kaikissa kohtauksissa ihmisitten kansa opima jotakin uutta toisista ja meistä ittestä. Sillä tavala saama syvemän ymmäryksen siittä mikä se on ette olla ihminen. Tiakoni Tiakoni on kirkon sosiaalinen työ. Tehtävä on ette osalistumisen, respektin ja keskinhäisen solitaarisuuen kautta kohata ihmisiä vaikeissa elämäntilantheissa. Kaiken tämän pohja on Jumalan rakhaus, niinkun se kohtaa meitä Jeesus Kristus ihmisenä.  ¶
Misjuuni Misjuuni merkittee ’lähätys’ ja peilaa sitä tehtävää mitä opetuslapset sait toistaaksheen muile uskostaan. Tänä päivänä kirkko osalistuu siihen lähätyksheen ihmisitten kohtaamisen kautta sekä lähiympärystössä ette maan rajotten ulkopuolela. Misjuuni koskee sen takia yhtä paljon sitä mitä seurakunta tekkee omassa maassa, kun kuinka tuethaan muita kirkkoja ympäri koko mailmaa heän perustehtävässä ette toistaa Jeesuksesta. Tämä tapahtuu rahalahjotten kautta ja lähättämällä avustajia, esimerkiks opettajia, lääkäriä, ekonoomia eli pappia.  ¶
Ruottin kirkko ulkomaila Ulkomaankirkko sisältää ulkomaanseurakuntia ja muita ulkomaantoimintoja. Ruottin kirkon ulkomaan lautakunta päättää mikkä ulkomaanseurakunnat kuuluvat Ruottin kirkhoon. On olemassa 45 ulkomaanseurakuntaa ja sen lisäks noin 80 jumalanpalveluspaikkaa missä kokkoinuthaan säänölisesti.  ¶
Luulajan hiippakunnassa on erikoinen meänkielinen työ, lue lissää siittä tästä . ¶
// ¶
Kuolemantaphaus ja hautajaiset - Svenska kyrkan - Om oss ¶
Ruuhmiin useimiten sairala, palvelutalo eli, onnettomuuessa, puliisi ottaa taltheen. Net hoitavat ette ruumis viethään ruumishuohneesheen ilman ette tässä vaiheessa tarvittee ottaa päätöstä arkunostosta. Sitä saattaa sen eestä rauhalisesti suunitella hautajaisia. Se on tärkeä ette ottaa hyvästi, olletikki elämän viimisessä vaiheessa – kuolema. Sillon tavat ja perintheet hautajaisitten yhteyvessä voi olla lohtuna ja tuena vaikeassa ja kipeässä hyvästin otossa. ¶
Ensimäinen tehtävä Ennen mailmassa menthiin suorhaan papin tykö kun joku kuoli. Nykymailmassa ilmotethaan kuolemantaphauksen paikalisheen verolaitoksheen. Se saattaa olla hyvä ensimäinen tehtävä, jos haluaa saa käynthiin prusessin. Net kirjottavat hautajais- ja kremeerinkitoistuksen, jonka tarvithaan hautajaishiin. Verolaitokselta saapi kans muita tokymenttiä niinkun rejisteriulosveon (tarvittee pankkikontaktissa), kuolemantoistuksen ja sukulaisselvittelyn (tarvittee myöhemin kuolinpesäselvityksessä).  ¶
Ota yhteyttä seurakunthaan Parasta on jos lähimäiset itte kontaktaavat seurakunnan ja sen papin ketä haluthaan toimittamhaan hautajaiset. Sillon saattaa yhessä varata hautajaisitten jumalanpalvelun päivän ja lähimäiset tietävät alusta asti ette saavat sen papin kenen haluavat. Pappi ja aika hautajaisitten jumalanpalvelhuun ei tarvitte varata hautaustoimiston kautta.  ¶
Keskustelu papin eli tiakoonin kansa Kuoleman lähelä on luonolista olla epävarmana ja pölössä. Kun meitä kohtaa suru ja kuolema met reakeeraama sekä ruuhmiila että sielula. Välistä suru saattaa tuntua liian raskhaana kantaa omin voimin. Papit ja tiakoonit on tottunheet kohata ihmisiä vaikeissa tilantheissa ja niilä on vaitiolovelvolisuus. Ota yhteyttä oman paikalisen seurakunnan kansa.  ¶
Ei ole yhtään oikeata tappaa olla surussa – kaikin tehemä sen omala tavala ja yks tapa ei ole parempi eli kehnompi kun toinen. Met häymä ymmärtää ja hyväksyä ette met käsittelemä meän surun eri tavoila. Se saattaa näyttäytyä resinasjuunina ja ahistuksessa siittä mitä ei koskhaan tullu sanotuksi eli tehtyksi, piian vihassa kun jätethiin. Met saatama kans tuntea helppausta, jos se poismenny oli kipeä pitkhään ja kuolema tullee vapahtuksena. ¶
// ¶
Jumalanpalvelu on avoin kaikile - Svenska kyrkan - Om oss ¶
Alusta asti kristityt kokkointuvat jumalanpalvelhuun. Alussa net ei tietysti olheet niin monta. Jossakin paikoissa heitä vainothiin uskon vuoksi. Oli tarve kohata ja kuunella Jeesuuksen kertomuksista, kuulla tulkintoja Jeesuksen elämästä, kuolemasta ja ylösnousemuksesta. Jumalanpalveluksen mallia perithiin osittain vanhaasta juutalais uskosthaan. Syynakuukasta tunnethiin tekstinlukemista. Tärkeä ruokapala Jo varhain kristinuskon histuuriassa ruokapala oli tärkeä osa yhteisöstä. Se oli rakhauven ruokapala, kun jaethiin ruokaa. Ruokapala kehittyi toiminthaan joka kuvasi ja muistutti oppilapsitten viimistä ruokapallaa yhessä Jeesuksen kansa. Yritethiin tulkata sitä ette Jeesus oli kuollu ja syntyny. Se ruokapala, ehtoolinen, juhlithaan vieläki aika useasti kaikissa kristilisissä kirkoissa.  ¶
Kristilinen jumalanpalvelu Kristilisessä jumalanpalveluksessa saattaa olla monta mallia, mutta kohta aina on lauluja Jumalan kunniaksi, raamatunlukemista ja rukkoilua. Jumalanpalvelu kaikissa seurakunnissa Ruottin kirkon seurakunnissa piethään jumalanpalveluja kuitekki joka pyhä. Mutta useasti on jumalanpalveluja muinaki viikonpäivinä. Sie saatat löytää mikkä jumalanpalvelut piethään jossakin kirkossa sinun asuinpaikan lähelä lukemalla viikon saarnalistaa. Net julkaisthaan useasti jossakin paikalisessa avisissa, mutta monta seurakuntaa löyät kans wepistä.  ¶
Ovet auki kaikile Kaikin on tervetulheita mukhaan: nuoret ja vanhaat, uskovaiset ja ei-uskovaiset. Jumalanpalveluksessa met saama apua tulkata meän elämiä ja kohata Jumalaa. Mutta jumalanpalvelu on kans yks merkki ja toistus kirkon uskosta ja olosta yhteiskunnassa.  ¶
// ¶
Olla töissä Ruottin kirkossa merkittee ette tehhä työtä johonki mihinkä sitä uskoo - Svenska kyrkan - Om oss ¶
Ruottin kirkon virkaryhmiä Ruottin kirkossa on monta eri virkaryhmää. Tavalisia virkoja kirkon toimessa on pappia, kirkkomuusikoita, vahtimestaria, diakoonia ja seurankunnan pedagookia. Näitten lisäksi on paljon muita työtekijöitä niinkun ekonoomia, kanslistia, informatööriä ja jyristiä.  ¶
Diakooni Diakoonina sie olet töissä seurakunnassa, kirkon laitoksessa eli kansainvälisesti. Työ saattaa sisältää vaikkapa yökävelyistä kaupunkissa, olla nuoritten käytettävissä, kotivierailhuun vanheemitten ja sairhaitten tykönä, ryhmätyöstä lapsitten kansa, jolla on vanheempia millä on väärinkäyttäjän ongelmia, demensivammaisitten ryhmäasumisheen, soppaköökistä opetuksheen.  ¶
Opetus diakooniksi sisältää monta ossaa, muun muassa Ruottin kirkon peruskursi, kolmen kuukauen ohjattu praktiikki ja kursipäiviä yhessä tulevitten seurakunnan pedagookitten, kirkkomuusikoitten ja papitten kansa. Sulla tarvittee kansa olla jymnaasian lisäksi ammattilinen opetus, esimerkiks sosionoomi, psykolooki eli saihraanhoitaja. Opetuksen viiminen osa on yhen vuoen niin sanottu karitatiivinen prufiiliopetus. ¶
Seurakunnan pedagooki Olla seurakunnan pedagookina on ette luoa miljöitä missä ihmiset saattavat kasvaa ja kehittyä kristilisessä uskossa. Sie olet töissä lapsitten, nuoritten ja raahvaitten kansa. Ja tehtävät saattavat olla ette toimia rippikoulunopettajana, pittää hartauksia, johata raavaspedagookista työtä eli ette ohjata johtajuuskoulutusta aatheelisesti aktiivile.  ¶
Seurakunnan pedagookin opetus sisältää monta ossaa, muun muassa Ruottin kirkon peruskursi, kolmenkuukauen ohjattua praktiikkia ja kursipäiviä yhessä tulevitten diakoonitten, kirkkomuusikoitten ja papitten kansa. Sulla tarvittee kans olla jymnaasian lisäksi ammattilinen pedagookinen opetus, esimerkiks jonkinlainen opettajakoulutus. Viiminen osa seurakunnan pedagookiopetuksesta on vuoen opetus josta Ruottin kirkko on vastuussa. Kirkkomuusikko Kirkkomuusikon työ on vaihtelevaa ja antaa sulle maholisuuen olla harjottavana muusikkona, ja samala saat innostuttaa muita kasvamhaan omassa musiikintoiminassa. Sie saat työskentellä muusikkona, kuoronjohtajana ja pedagookina. Sie saat olla konsertinjärjestäjä ja muotoila musiikin tärkeissä elämän tilaisuuksissa niin kun kaste, häät ja hautajaiset.  ¶
Kanttori Kanttoriksi tulet käymällä kahenvuoen opetuksen kansankorkeakoulussa, korkeakoulussa eli musiikkikorkeakoulussa. Sen lisäks tullee Ruottin kirkon peruskursi sekä praktiikki ette kursipäivät yhessä tulevitten seurakunnan pedagookitten, diakoonitten ja papitten kansa. Tullaksheen päteväksi kanttoriksi opiskelthaan siis kaks ja puoli – kolme vuotta.  ¶
Urkuriksi Urkuriksi tulet suorittamalla taitheelisen kandidaattieksaamin, jonka suunta on kirkkomusiikki (kolmenvuoen opetus) jossakin Ruottin musiikkikorkeakouluissa. Sen jälkheen seuraa loppuopetusvuosi Ruottin kirkon virassa.  ¶
Pappi Olla pappina merkittee ette auttaa ihmisiä havaittemhaan Jumalaa omissa elämissä, ette saa ihmisiä kasvamhaan uskossa. Sie kohtaat ihmisiä monessa eri vaiheissa ja elämän tilantheissa. Kastaminen ja vihkiminen on yhessäolossa rippikouluryhmitten ja nuoritten kokkouksitten kansa.Työ saattaa kansa sisältää ette vaitiolovelvolisuuen raamissa keskustella ja puhua uskonon- ja elämänkysymyksistä. Papinopetus koostuu monesta osasta. Sie piät lukea 300 pistettä teolokiaa yliopistossa eli korkeakoulussa, osalistua praktiikhiin ja sitten käyä lopputermiinin yhessä Ruottin kirkon pasturaalinstityytissä Uppsalassa eli Lundissä.  ¶
// ¶
Kansainvälistä työtä - Svenska kyrkan - Om oss ¶
Kun köyhä vaimo saapi luottamuksen ette lainata ja parantaa perheensä elämää se on osa kansainvälisestä työstä. Sama asia kun hiv-infeksjuunissa oleva potilas eli aidsisairas kohelthaan hoijola sen eestä kun erottelula. Eli kun ihmiset keskustelevat sovinosta sen eestä kun ette het kohtelevat toisia vihala, ja konflikti korvathaan kranninsovinola. ¶
Koko mailma, Ruottin kirkon kansainvälinen työ, on olheet yhteistyössä Aafrikan ja Aasian kirkoitten kansa yli sata vuotta. Tänä päivänä työ oikeuenmukaisemasta mailmasta ilman nälkää, köyhyyttä ja sortoa on osa mailmanlaajuisesta kristilisestä yhteisöstä. ACT-aliansi on koko mailmassa. Joka paikassa ihmiset työskentelevät vaikuttaaksheen ja parantaaksheen elämäänsä. ¶
Lahjoja yksityisiltä on tärkeää Tähhään työhön kuuluu työntekoa ette kaikin saavat ruokaa ja vettä, maaseutukehitys, teolookinen opetus, mikrulaina, ja säästäminen niinkun sovinto ja uskonontialooki. Mutta kans oikeuenmukaisuuen taistelu, esimerkiks kaupankäynistä, ihmisoikeuksista ja vaimoitten johtajuuesta.  ¶
Ruottissa kerätyt rahat maksavat suuren osan tästä työstä. Seurakunnan lahjoja, yksityiset antajat ja yhistykset kantavat paljon työstä paremasta mailmasta. Tärkeät sisäletulot on varoja mitä saathaan SIDA:sta ja EU:sta. Ruottin kirkon seurakunnat on pohjana kansainvälisessä työssä. Net ilmottavat, opettavat ja kerräävät rahoja, esimerkiks kolehtila, basaarilla ja aktiviteettila kaupunkissa. ¶
Vääryyet häätyvät poistua Tuki on tärkeä, mutta ei selvitä kaikkia prupleemia. Vääryyet jokka estävät ihmisiä elämhään arvokhaisela tavala häätyy poistaa. Samala kun kaikin pitävät nyt pystyä elättämhään ittensä, niin mailman resyrsit häätyvät riittää tulevile sukupolvile. Koko mailma, Ruottin kirkko tukkee paikalisia kirkkoja ja järjestöjä Euruupassa, Aafrikassa, Aasiassa, Eteläameriikassa ja Lähi-iässä yhteistyölä kansainvälisissä kirkolisissa verkostoissa. Se on tehokas keino saa aikhaan kestävän muutoksen.  ¶
Uppsalan kirkkokansliassa suunitelhaan keräyksiä, kansanopetusta ja vaikutustyötä. Sielä Koko mailma, Ruottin kirkon kansainvälinen työ, päättää mikkä prujektit ympäri mailmaa pittää tueta rahalisesti eli työntekijöitten kautta. ¶
// ¶
Kaste - Svenska kyrkan - Om oss ¶
Sulle, joka olet vanheempi, kastajaiset saattavat olla merkki kiitolisuuesta, ette olet saanu tulla vanheemaksi juuri tälle pienele ihmiselle. ¶
Luppaus  ¶
Kastheessa on luppaus ette Jumala on matkassa kaiken elämän aikana, riippumatta mitä tapahtuu. Läpi koko kirkon histuurian kaste on ollu näkyvä toistus jokhaisen ihmisen ittesthään selvän yhteyen Jumalan kansa. ¶
Jumalanpalvelus kastheen aikana on ilon ja elämän juhla. Sen kenen kastethaan nostethaan Jumalan etheen, se joka antaa meile elämän ja haluaa jakkaa meän iloa siittä. Jumala haluaa olla meän lähelä elämän läpi, vaphauttaa meitä kaikesta joka vangittee ja sillä tavala uuistaa meän elämänmaholisuuksia. ¶
Kastheet nuorille Se on useimiten lapsia joita kastethaan Ruottin kirkon nimessä, mutta yhä enemän nuoria ja nuoria raahvaita haluvat kastaa. Se tapahtuu useasti rippikoulutuksen yhteyvessä, jälkhiin opetuksen eli keskusteluryhmän kristin uskon yhteyvessä.  ¶
Kaste ja jäsenyys  ¶
Kaste on Ruottin kirkon jäsenyyen perusta. Sen joka on kastettu muussa kristilisessä yhteisössä on kans tervetulonen Ruottin kiron jäseneksi, uutta kastetta ei tarvitte. Ruottin kirkon järjestyksen mukhaan kristilinen kaste on aina voimassa. ¶
// ¶
Näin kirkko saattaa tueta sinua - Svenska kyrkan - Om oss ¶
Sosiaalisessa työssä Ruottin kirkko on yhteistyössä monen yhteiskunnan sosiaalisitten laitoksitten, muitten kirkoitten ja uskonoitten eli aatheelisitten järjestöitten kansa. Monela julkisella työpaikala on pappi käytettävänä, niinkun esimerkiks yliopisto, pelastuspalvelu, puolustusvoimat, rikolisittenhuolto ja poliisi. ¶
Tiakoonila ja papila on vaitiolovelvolisuus heän töissä. Net vierailevat vanheemitten ja sairhaitten tykönä, järjestävät suruporukoita ja keskustelevat yksityisitten henkilöitten kansa elämän iloista ja vaivoista. ¶
Sosiaalisessa työssä kirkko kohtaa kans useasti huumeitten käyttäjiä, attiktia, ja niitten lähimäisiä, antaaksheen tukea ja apua. Se saattaa koskea ette alottaa keskusteluporukoita vaimoile ja miehile, jokka on saahneet kokea väkivaltaa, ja auttaa perheitä kriisitilantheista, jokka vaikuttavat vanheemphiin ja lapshiin. Välistä seurakunnat saattavat kans antaa ekonoomista apua niille jokka sitä tarvittevat. ¶
Monessa maan höökstaatie- ja jymnaasiekouluissa on koulupappia ja tiakoonia paikala opiskelijoitten tukena. Sekä kouluaikana ette kouluaijan jälkhiin opiskelijat saattavat hakea kontaktia heitten kansa ja tulla puhumhaan kaikesta, vaikkapa opinoista, itenttiteetistä ja uskosta. Lue lissää tässä alla millä tavala ja missä paikoissa Ruottin kirkko saattaa auttaa sinua. ¶
Suruporukat Suruporukka on pieni ryhmä viiestä kahekshaan osanottajia, jokka kohtaavat jakaamhaan ajatuksia ja tuntheita siittä kuinka se on ette menettää lähimäisen. Porukka kohtaa päätetyn numeron kertoja kokenheitten johtajitten kansa ja saattaa hakeutua niihin, jokka on menettänheet elämänkumppanin, yhen lapsen eli iäkhään vanheeman.  ¶
Kirkon perheen neuvonanto Ruottin kirkon perheen neuvonanto on tarkotettu kaikile, jolla on prupleemia lähimäisitten relasjuunissaan. Se saattaa auttaa sitä, joka on naimisissa eli assuu yhessä, eronheitä eli niitä jokka on eroaamassa, sitä jolla on vaikeuksia eron jälkhiin ja sitä jolla on vaikeuksia kontaktissa lähimäisitten kansa. Perheen neuvonannon työkaverila on vaitiolovelvolisuus ja eikä piä sjurnaalia.  ¶
Työ seksuaalista vääryyttä vasthaan Ruottin kirkko haluaa tueta lapsia, nuoria ja raahvaita, jokka on joutunheet oikeuen loukkaukshiin kirkon miljöössä. Käsite seksuaalinen vääryys sisältää monenlaista seksuaalista loukkausta kiusauksista raiskauksheen, sekä rikolisia tekoja ette moraalisesti moitittavaa. Sekä komentaarit ja viittaukset, jolla on seksuaalinen kehä toisen henkilön tahtoa vasthaan laskethaan laittomiksi. Aiemin vaijenethiin seksuaaliset vääryyet. Ruottin kirko haluaa olla mukana purkamhaan vaitioloa, joka ympyröi seksuaalisen vääryyen kehhää, haluaa tohtia ottaa keskusteltavaksi mitä toela saattaa tapahtua, ja toimia sen mukhaan.  ¶
Sairalakirkko Se joka saapi surun eli tarvittee apua saattaa kääntyä suorhaan sairalankirkhoon. Sielä on antaktihuone ja henkilökuntaa käytettävinä sekä potilhaile, lähimäisile ja henkilökunnale, jokka haluavat saa yksityisiä keskusteluja ja sielunhuoltoa, eli olla mukana jumalanpalveluksessa ja antaktissa. Papila, tiakoonila ja muila, jokka on töissä sairalankirkossa, on vaitiolovelvolisuus, ja ei net kirjota sjurnaalia. Ei tarvitte olla kristitty ette vieraila sairalakirkossa. Jos joku sairhauen takia ei saata tulla antaktihuohneesheen pappi saattaa vieraila sairasta.  ¶
Sinun seurakunta saattaa selittää lissää Ota yhteyttä sinun seurakunnan kansa saataksheen enemän informasjuunia heän sosiaalisesta toiminasta.  ¶
// ¶
Rippikoulutus - Svenska kyrkan - Om oss ¶
Rippikoulutuksen aikana saat keskusteluitten, jumalanpalveluksitten ja puhheitten kautta maholisuuen ajatella kuka sie olet ja mitä sie uskot. ¶
Se koskee uskononkysymyksiä, kuka Jeesus on ja mitä Raamatussa seisoo. Mutta kansa peruskysymyksiä ihmisestä, esimerkiks mikä on oiken ja mikä on väärin, ystävyyestä, rakhauvesta, seksistä, elämän tarkotuksesta. Kysymyksiä joita kaikki ihmiset kohtaavat koska ei kukhaan elä yksin. ¶
Rippikoulunaika lopetethaan yhelä rippikoulun jumalanpalveluksella. Rippikoulutus on vahvistus sinun kastamisesta. Jumalan silmissä kaikki ihmiset on arvokhaat. Rippikoulutus on yks malli vahvistaa just sen sulle. ¶
// ¶
EHOTUS ¶
RUOTTIN KIRKON ¶
KÄSIKIRJA ¶
OSA I ¶
OTHEET ¶
Ehotus  ¶
Ruottin kirkon käsikirja osa 1  ¶
Otheet  ¶
EHOTUS ¶
RUOTTIN KIRKON ¶
KÄSIKIRJA ¶
OSA i ¶
OTHEET ¶
Produktion: Ineko AB Artikelnummer: sk12432  ¶
Kyrkohandboksförslaget (Svenska kyrkans utredningar 2012:2) finns på Svenska kyrkans intranät: internwww.svenskakyrkan.se/kyrkohandboken, liksom på Svenska kyrkans externa webbplats: www.svenskakyrkan.se/kyrkohandboken.5förord ¶
Den 23 maj 2012 beslutade kyrkostyrelsen att anta Förslag Kyrkohandbok för Svenska kyrkan del I samt Förslag Kyrkohandbok för Svenska kyrkan del I Musikvolym (Svenska kyrkans utredningar 2012:2) att prövas från Första söndagen i Advent 2012 till Domssöndagen 2013 i ett brett urval av Svenska kyrkans församlingar och för remissförfarande. För att församlingar med gudstjänstfirande på nationella minoritetsspråk ska kunna pröva kyrkohandboksförslaget på sitt språk har delar av förslaget översatts till finska, meänkieli, lulesamiska, nordsamiska och sydsamiska samt teckenspråk.  ¶
Arbetet med översättning till meänkieli påbörjades våren 2012 och har letts av Ritvaelsa Seppälä, stiftsadjunkt för sverigefinskt och meänkielispråkigt arbete i Luleå stift. översättningsgrupp: Läraren Linnea Nylund från Markusvinsa, Korpilombolo Gruvarbetaren och diakoniassistent Olof Mukka, från Tuolluvaara i Kiruna, numera boende i Kaalasluspa utanför Kiruna Författaren och filosofie doktor Bengt Pohjanen från Kassa Pajala, numera bosatt i Överkalix och Haparanda  ¶
Kyrkomusiker Samuel Lindh från Luleå har tillsammans med översättningsgruppen bearbetat musiken. lingvistisk granskning: Auktoriserad tolk (svenska-meänkieli) Kerstin Johansson, medlem i Kieliraati (språkråd) Författaren (meänkielispråkig) Bengt Kostenius, medlem i Kieliraati (språkråd) Professorn i finska Erling Wande, ordförande i Meän akateemi teologisk granskning: Komminister Stefan Aro, Övertorneå församling Komminister Monika Metsävainio, Pajala församling Stiftsadjunkt Ritvaelsa Seppälä, Luleå stift Biskop Hans Stiglund, Luleå stift6  ¶
I översättningsprocessen är olika talade språkvarianter av meänkieli representerade, i huvudsak de som talas i Tornedalen och i Malmfälten. Översättningsgruppen domineras dock av tornedalsvarianten av meänkieli vilket också satt sin prägel på översättningen. ¶
Eftersom finska och meänkieli är besläktade språk har jämförelser i vissa fall gjorts med de finska översättningarna av kyrkohandbokens texter. Trosbekännelsen följer den finska trosbekännelsen. Översättningen av Herrens bön följer den ekumeniska översättningen (”Vår Fader”). ¶
I urvalet av texter har eftersträvats att möjliggöra både ett traditionellt gudstjänstfirande och en mer nyskapande gudstjänst. Vidare har texter översatts för gudstjänst med barn. ¶
Uppsala den 1 november 2012 ¶
Cristina Grenholm  ¶
Boel Hössjer Sundman  ¶
Karin Sarja 7  ¶
SiSÄLTÖ ¶
Merkkien selitykset 9 ¶
Ylheiset kirkonmenot 11 ¶
Ehtooliskirkonmenot ja ¶
Ehtooliskirkko/ Kirkonmenot: 13 ¶
Kokkointuminen 13 ¶
Sana 23 ¶
Ateria 35 ¶
Lähätys 47 ¶
Kirkoliset toimitukset 51 ¶
Kaste: Neuvoja 52 ¶
Kastekirkonmenot 54 ¶
Kaste ylheisissä kirkonmenoissa 67 ¶
Vihkiminen: Neuvoja 68 ¶
Vihkimiskirkonmenot ¶
Vihkiminen messun kansa 79 ¶
Vihkimis-ja kastekirkonmenot 80 ¶
Siviiliavioliiton eli muun järjestyksen mukhaan solmittu avioliiton siunaaminen) 81 ¶
Hautaus: Neuvoja 83 ¶
Hautauskirkonmenot 85 ¶
Hautauskirkonmenojen rukkouksia 94 ¶
Hautauskirkonmenojen raamatuntekstiä 97 ¶
Hauthaanlaskeminen/ Uurnanlaskeminen 105 8 ¶
Musikkisarja A ¶
Kokkointuminen Sana Ateria Lähätys ¶
Musikkisarja E 9merkkien selitykset ¶
Seuraavat merkkien selitykset pättee kaikissa kirkonmenojen järjestyksissä: Normaali kirjotus rypriikissä = fasta, pakolinen mumentti Kyrsiveerattu kirjotus rypriikissä = vapaehtonen mumentti Asteriksi * = mumentti minkä aikana seurakunta saattaa nousta seisohmaan Kyrsiveerattu kirjotus tekstissä (hän, het, heän) merkittee sitä ette valinta tehhään tilantheen mukhaan. Teksti joka oon sulkheitten sisälä voihan jättää poijes. (+) merkittee ette ristinmerkin saattaa tehä (…) merkittee ette sanoja saattaa lisätä tarpheen mukhaan. Lyhenyksiä: P: Pappi J: Muu kirkonmenojen johtaja S: Seurakunta1011ylheiset kirkonmenot 1213kokkointuminen ehtooliskirkonmenot, ehtooliskirkko/kirkonmenot  ¶
KOKKOiNTUMiNEN Kellonsoitto ¶
Kirkonmenot alotethaan kellonsoitola. ¶
Virsi ¶
Saatto saattaa olla. Ehtoolislahjat saatethaan kantaa framile. ¶
Alkusanat ¶
Alkusanat oon fasta mumentti Ehtooliskirkonmenoissa, Ehtooliskir kossa/Kirkonmenoissa. Saatethaan sanoa tässä esitetyilä sanoila elikkä muila sanoila. Monet näistä esite tyistä sanoista saatethaan lukea vuorotellen. (Jumalan:) Isän ja Pojan ja pyhän Hengen nimessä. elikkä Olkhoon kirkonmenot siunattu.  ¶
Saatethaan jatkaa joilaki seuraavilla Alkusanoila. alkusanat 1 Sie, joka olet luonu mailman ja kaikki mitä se sisältää, joka olet taihvaan ja maan Herra. Sie et asu ihmiskäsilä rakenetuissa temppelissä. Taihvaat ja taihvaitten taihvaat ei sinua mahuta. Sie olet täälä – et kaukana yhestäkhään meistä. Sinussa met elämä ja liikuma ja olema olemassa. Meän alkuperä ja päämäärä oon sinussa. (Maanääriä myöten) kaikkien kansojen kansa kaikkina aikoina met kiitämä ja ylistämmä sinua: 14 kokkointuminen alkusanat 3 Nyt oon aika Jumalan. Täälä hänen huohneessa met olema hänen lämmössä ja valossa. Nyt oon aika Jumalan. Nyt hänen sanansa ohjaa meitä oikehaan meile avuksi uskomhaan. Nyt oon aika Jumalan nyt met saama rukkoila ja ottaa vasthaan mitä hällä oon tarjola. alkusanat 8 Tunturien ja aukeamaitten Jumala, mettien ja rikhaan moninaisuuen Jumala, kaupunkien ja sykkivän elämän Jumala, sinun likelä met halvama ellää, sinun nimessä met halvama rukkoila. alkusanat 12 Alkualusta Jumala loi taihvaan ja maan. Ja Jumala sano: tehemä ihmisiä meän kuvaksi, meän kaltasiksi. Ja Jumala loi ihmisen omaksi kuvaksi, Jumalan kuvaksi hään loi sen. Mieheksi ja vaimoksi hään loi net. Ja Jumala havatti, ette kaikki mitä hään oli luonu oli rohki hyvä. Aatelkaama, ette meän alkuperä oon Jumalassa, ette hään oon luonu meät rakastamhaan niinku hään rakastaa, ja ette Jumalan rakhaus oon tullu meän tykö Jeesuksen Kristuksen kautta. Rukkoilkaama (ja tunnustakaama): alkusanat 13 Meän Jumala oon hyvä ja tullee meitä laupeuessa vasthaan Jumala hakkee meitä ko met olema menossa poijes hänen tyköä ja halvaa ojentaa meitä ko met rajotamma meän elämää. Pankaama sanoiksi meän synti ja velka ja kohtaama Jumalan rohkeasti luottamalla hänen voihmaan ja arhmoon. 15kokkointuminen  ¶
Antheeksipyynön rukkous ¶
Fasta mumentti Ehtooliskirkon menoissa, vapaehtonen mumentti Ehtooliskirkossa/Kirkonmenoissa. Saattaa olla tässä elikkä Kirkon esirukkouksen yhtheyessä. antheeksipyynön rukkous 1 Mie tunnustan sinun eessä, pyhä ja oikeamielinen Jumala, ette mie olen tehny syntiä ajatuksila, sanoila ja teoila. En ole rakastannu sinua yli kaiken, en lähimäistä niinku itteä. Minun synnin tähen olen syylinen enämphään ko mitä itte käsitän ja olen osalinen siihen, ette mailma oon kääntyny sinusta poijes. Siksi mie rukkoilen apua näkheen ja heittämhään poijes minun synnit. Anna mulle antheeksi Jeesuksen Kristuksen tähen. antheeksipyynön rukkous 4 Jeesus Kristus, mie tulen sinun tykö ko mie kaipaan parantumista ja korjaintumista. Anna antheeksi ko olen tehny väärin luomakunnale, lähimäisile ja ittele. Ota vasthaan minut, niinku olet luvanu ette sie et hylkää kethään joka sinua hakkee. antheeksipyynön rukkous 8 Mie köyhä ja syntinen ihminen tunnustan sinun eessästi, pyhä ja oikeamielinen Jumala, ette mie, syntisennä syntyny, olen monela laila rikkonu sinua vasthaan. En ole rakastannu sinua yli kaiken enkä lähimäistä niinku itteä. Sinua ja sinun käskyjä vasthaan olen rikkonu, ajatuksila, sanoila ja teoila. Minut sais hylätä sinun kasuvitten eestä, jos sie tuomittisit minut sen jälkhiin mitä olen synnilä saanu aikhaan. Mutta, sie rakas taihvaalinen Isä olet luvanu lempeästi ja armolisesti ottaa vasthaan kaikki jokka kääntyvä sinun tykö. Sie annat heile antheeksi 16 kokkointuminen kaikki rikkomukset ja kaiken laiminlyönin, etkä sie ennää aattele heän syntiä. Tähhään mie luotan ko mie pyyän sulta antheeksi minun pelastajan Jeesuksen Kristuksen tähen.  ¶
Antheeksiannon sanat ¶
Antheeksiannon sanat elikkä Luppauksen sanat oon fasta mumentti Ehtooliskirkonmenoissa, vapaehtonen mumentti Ehtooliskirkossa ja Kirkonmenoissa. Saattaa olla tässä elikkä Kirkon esirukkouksen yhtheyessä. Ristinmerkin (+) saattaa tehä. antheeksiannon sanat 1 p:  ¶
Sulle joka pyyät syntiästi antheeksi mie sanon Jeesuksen Kristuksen valtuuttamanna: Sinun synnit oon annettu sulle antheeksi (Jumalan:) Isän ja Pojan (+) ja pyhän Hengen nimessä. s: Ammen. antheeksiannon sanat 2 p:  ¶
Jumala, (joka oon ääretön rakhauessa,) rakastaa sinua, vaphauttaa sinut ja antaa sulle antheeksi. (Jumalan:) Isän ja Pojan ja pyhän Hengen nimessä. s: Ammen ¶
Luppauksen sanat ¶
Antheeksiannon sanat elikkä Luppauksen sanat oon fasta mumentti Ehtooliskirkonmenoissa, vapaehtonen mumentti Ehtooliskirkossa ja Kirkonmenoissa. Saattaa olla tässä elikkä Kirkon Esirukkouksen yhtheyessä. 17kokkointuminen luppauksen sanat 1 p/j: Jumalan armo oon ääretön.  ¶
Jumala antaa kasuvensa loistaa meile parantaaksheen, hyvittääksheen ja elvyttääksheen. s: Ammen. luppauksen sanat 3 p/j: Ko met tunnustamma meän synnit,  ¶
Jumala oon uskolinen ja oikeamielinen vanhurskas, niin ette antaa meile antheeksi ja puhistaa meät kaikista vääryyksistä. s: Ammen. ¶
Kiitosrukkous  ¶
Vapaehtonen mumentti Antheeksiannon sanojen ja Luppauksen sanojen jälkhiin. kiitosrukkous 1 s:  ¶
Jumala, meän Isä, met kiitämä sinua siittä ette tie tykösti aina oon auki Jeesuksen Kristuksen kautta. Auta meitä elähmään sinun antheeksiannossa. Vahvista meän uskoa, lissää meän toivoa ja elävytä meän rakhautta. Ammen. kiitosrukkous 4 s:  ¶
Rakas taihvaalinen Isä, met kiitämä sinua syntien antheeksisaamisesta. Jeesuksen Kristuksen, meän Herran kautta. Ammen.18 kokkointuminen ¶
Luovuttamisrukkous  ¶
Vapaehtonen mumentti Ehtooliskirkossa/Kirkonmenoissa. Vaihtoehto Antheeksipyynön rukkoukselle ja Antheeksiannon/ Luppauksen sanoile. Saattaa olla tässä elikkä Kirkon esirukkouksen yhtheyessä. Mumentti ei kuulu Ehtooliskirkonmenhoin. luovuttamisrukkous 1 s:  ¶
Laupias Jumala, sinun rakhauessa mie halvan ellää ja viä sinun rakhautta muile. Tehe minusta sinun rauhan välikappale. Puhista minua, niin mie puhistun. Parana minua, niin mie paranen, veä minua tykösti, niin minun syän saapi rauhan. Ammen luovuttamisrukkous 2 s:  ¶
Sie joka sallit elämäni tänne ja olet luonu minut tahtosti mukhaan, kaiken minussa sie tunnet ja ympäröittet hellästi, sen mikä oon heikoa samoin ko vahvaa, sen mikä oon sairasta samoin ko tervettä. Siksi mie luovutan itteni sulle ilman pölöttä ja ilman ehotta. Täytä minut sinun hyvvyyellä niin ette mie olisin siunaukseksi. Mie ylistän sinun viishautta, sie joka otat vasthaan heijon ja vialisen ja panet aartheesti hauhriin savikruukhuun. Ammen. luovuttamisrukkous 3 s:  ¶
Jumala, mie luovutan itteni sulle. Sie joka olet minun syvviin kaipaus, anna minun seurata sinua luottamuksella ja toivossa. Sie joka olet minun elämäni rakhaus, täytä minua joka päivä uuistavalla voimala. Ammen.19kokkointuminen ¶
Kristushuuto (Kyrie) ¶
Fasta mumentti Ehtooliskirkonmenoissa. Vapaehtonen mumentti Ehtooliskirkossa/Kirkonmenoissa. Vuorolaulu P:n elikkä J:n ja S:n välilä kristushuuto 2 (sarja A:695:4, katto piilaaka) p/j: Aamuaurinko ikunen, anna rakhautta, voimaa.s:  ¶
Herra, armahta (Kyrie eleison).p/j: Sie minun elävä elämäntie, anna viishautta uskoa. s: ¶
Kristus, armahta. (Christe eleison).p/j: Sie avoin portti autuutheen, anna toivoa onnea. s: ¶
Herra armahta (Kyrie eleison). kristushuuto 6 (sarja E, katto piilaaka) s:  ¶
Tule vasthaan minua, syäntäni likele, Muuta minut minuksi, elä minussa.20 kokkointuminen *Ylistysveisu (Gloria ja Laudamus) ¶
Fasta mumentti Ehtooliskirkonmenoissa. Vapaehtonen mumentti Ehtooliskirkossa/Kirkonmenoissa. Vuorolaulua P:n (elikkä J:n) ja S:n välilä. Laudamuksena saatethaan käyttää Ylistysvirsiä Ruottin kirkon virsikirjasta . Ei käytetä Paaston aikana. ylistysveisu 3 (sarja A: 697:6, katto piilaaka) p/j: Kunnia Jumalalle korkeuksissa ja rauha maassa ihmisille joita hään rakastaa.s:  ¶
Met ylistämä, met rukkoilema, met tekojasti kiitämä. Herra Jumala, ikunen kuninkas, taihvaalinen Isä. Jumalan Poika, veljemme Jeesus Kristus. Ja Pyhä Henki, elämän kaltio, apu ja lohtu. Ammen. ylistysveisu 5 (sarja A: katto piilaaka) p/j: Kunnia Jumalalle korkeuksissa ja rauha maassa ihmisille joita hään rakastaa.s:  ¶
Aurinkon, kuun, järvet ja puut ja ihmiset kans, Jumala loi. Taivas ja maa, Jumalan oon, Herraa met halvama kiittää. Luojaa met kiitämä. Laulama riemula. Herra, met kiitämä nimeästi. ¶
Jeesukselle laulama nyt hään elämän toi, kuolemalla. Ellää hään nyt, täälä hään oon. Herraa met halvama kiittää. Luojaa met kiitämä. Laulama riemula. Herra, met kiitämä nimeästi. 21kokkointuminen ¶
Lohtua saan, henki sen tuo oon turvalinen, päivät ja yöt, tukena oon elämässä. Herraa met halvama kiittää. Luojaa met kiitämä. Laulama riemula. Herra, met kiitämä nimeästi. ¶
Päivän rukkous ¶
Päivän rukkous otethaan Ruottin evankeeljumikirjasta . (Näitä rukkouksia ei ole käänetty meänkielele, net saattaa kirkon menoista vastaava kääntää tarpheen mukhaan.)Päivän rukkous oon fasta mumentti Ehtoolis kirkonmenoissa, vapaehtonen Ehtooliskirkossa/Kirkonmenoissa. Rukkous saatethaan alottaa tervehtykselä, papin/lukijan ja seurakunnan välisellä vuoroluvun / vuorolaulun mallila. p/j: Kristus oon meän keskelä. s:  ¶
Hänen nimessä met rukkoilemma.… Ammen. 2223sana ¶
SANA ¶
Vanhaan testamäntin lukeminen Fasta mumentti Ehtooliskirkonmenoissa. Vapaehtonen mumentti Ehtooliskirkossa/Kirkonmenoissa. ¶
Lukeminen saatethaan alottaa sanoila: Met kuuntelemma Vanhaan testamäntin lukemista joka oon … sta ¶
Lukeminen saattaa loppua sanoila: j: ¶
Näin kuuluu Jumalan/Herran/Raamatun sana.s: ¶
Jumala, met kiitämä sinua. elikkä s:  ¶
Jumala, elävytä sanasti meän keskelä. ¶
Psalttarista  ¶
Vapaehtonen mumentti. Saattaa ottaa Ruottin evankeeljumikirjasta ja laulaa, lukea elikkä vuorolukea. Jos psalttaria luethaan, Vanhaan testamäntin lukemista ei oteta myötä. Raamattulaulelman saattaa kansa ottaa myötä.  ¶
Epistelinlukeminen ¶
Fasta mumentti Ehtooliskir konmenoissa. Vapaehtonen mumentti Ehtooliskirkossa/ Kirkonmenoissa. ¶
Lukeminen saatethaan alottaa sanoila: Met kuuntelemma epistelinlukua … sta/ joka oon … sta ¶
Tekstinlukija saattaa päättää sanoila: j: ¶
Näin kuuluu Jumalan/Herran/Raamatun sana.s: ¶
Jumala, met kiitämä sinua. elikkä s:  ¶
Jumala, elävytä sanasti meän keskelä.24 sana ¶
Virsi*Evankeeljumi ¶
Fasta mumentti Ehtooliskirkon menoissa ja Ehtooliskirkossa/ Kirkonmenoissa. ¶
Lukeminen saatethaan alottaa sanoila: p/j: Ylentäkkää/auaskaa syämen Jumalalle ja kuulkaa päivän pyhä evankeeljumi. Näin oon kirjotettu…-ssa ¶
Lukeminen saattaa loppua sanoila: p/j: Näin kuuluu pyhä evankeeljumi. s: ¶
Ylistetty olet sie, Kristus. ¶
Saarna ¶
Fasta mumentti Ehtooliskirkon menoissa ja Ehtooliskirkossa/ Kirkonmenoissa. Saarnan aihe otethaan yhestä elikkä useamasta päivän tekstistä. Pyhäpäivinä ko oon karakteerinen teksti niinku ensimäisenä pyhänä atventissa, joulupäivänä ja muina semmosina päivinä, saarna saattaa koskea jotaki erityistä tekstiä, joka luethaan saarnan yhtheyessä. Sillon jätethään poijes Vanhaan testamäntin luku elikkä epistelin luku. Saarnan jälkhiin saattaa olla hiljasuus elikkä soitettu musikkikappale joka antaa maho lisuuen mietiskelhyyn. * Uskontunnustus (Credo) ¶
Fasta mumentti Ehtooliskirkon menoissa. Vapaehtonen mumentti Ehtooliskirkossa/Kirkonmenoissa. ¶
Uskontunnustus saatta alkaa sanoila: 25sanap/j: Tunnustakaama/Yhymä kirkon tunnustuksheen (merkkinä meän yhtheyestä Kristuksen maanäärisheen kirkhoon):s: ¶
Met uskoma Jumahlaan, Ishään, Kaikkivaltihaasheen taihvaan ja maan Luohjaan, ¶
Ja Jeesuksheen Kristuksheen Jumalan ainuhaan Poikhaan, meän Herhaan. Joka sikisi Pyhästä Hengestä, synty neitsy Mariasta, kärsi Ponttiys Pilattyksen aikana, risthiinnaulithiin, kuoli ja hauathiin, astu alas tuonelhaan, nousi kolmantenna päivänä kuohleista, astu ylös taihvaishiin, istuu Jumalan, Isän, Kaikkivaltihaan oikealla puolela, ja oon sieltä tuleva tuomitheen eläviä ja kuohleita. ¶
Ja Pyhhään Henkheen, Pyhän yhtheisen seurakunnan, Pyhhäin yhtheyen syntien antheeksiantamisen, ruuhmiin ylösnousemisen ja iänkaikkisen elämän. elikkä  ¶
Mie uskon yhtheen Jumahlaan, Ishään kaikkivaltihaasheen, taihvaan ja maan, kaiken näkyvän ja näkymättömän Luohjaan;ja yhtheen Herhaan, Jeesuksheen Kristuksheen, Jumalan ainuhaan Poikhaan, joka oon ennen aikojen alkua syntyny Isästä, Jumala Jumalasta, valkeus valkeuesta, toelinen Jumala toelisesta Jumalasta, syntyny, ei luotu, joka oon sammaa olemusta ko Isä ja jonka kautta kaikki oon mikä oon tehty; 26 sanajoka meän ihmisten takia ja meän pelastuksen takia tänne astu alas taihvaista, tuli lihaksi pyhästä Hengestä ja neitsy Mariasta ja synty ihmiseksi; meän eestä kans risthiinnaulithiin Ponttiys Pilattyksen aikana, kärsi ja hauathtiin; kolmantenna päivänä nousi kuohleista niinku kirjotettu oli, ja astu ylös taihvaishiin ja istuu Isän oikealla puolela; ja oon kunniassa tuleva tuomitheen eläviä ja kuohleita ja jonka valtakunnala ei loppua ole. ¶
Ja pyhhään Henkheen, Herhaan, elämänantaihaan, joka lähtee Isästä ja Pojasta, jota yhessä Isän ja Pojan kansa kumarethaan ja kunnioitethaan ja joka profeettojen kautta oon puhunu; uskon yhen pyhän, yhtheisen ja apostoolisen seurakunnan. Tunnustan yhen kastheen syntien antheeksiantamiseksi, ootan kuohleitten ylösnousemista ja tulevan mailman elämää. Ammen. ¶
Rukkous kastettujen, konfirmeerattujen ja niitten puolesta, jokka aikova solmia avioliiton, elikkä oon jo solminheet ja vielä tässä saattaa lukea kiitosrukkouksen vainajien puolesta elikkä se saattaa olla osa Kirkon esirukkouksesta. Ehotettuja rukkouksia ja kiitossanoja, kattokaa johatus Kirkon eisrukkouksheen siv. 27. ¶
Virsi  ¶
Kolehta saatethaan koota. ¶
Rukkouksen saattaa lukea ko kolehta kannethaan, seuraavilla elikkä vastaavilla sanoila: ¶
Jumala, siunaa nämät framilekannetut lahjat. /Ota meät ja meän lahjat vasthaan Jeesuksen nimessä. Ammen.27sana ¶
Antheeksipyynön rukkous, ¶
Antheeksiannon sanat/ ¶
Luppauksen sanat ¶
Fasta mumentti Ehtooliskirkon menoissa Kokkointumisessa elikkä Kirkon esirukkouksen yhtheyssä. Ehtooliskirkossa/ Kirkonmenoissa mumentti oon vapaehtonen, Luovuttamisrukkousta saatethaan käyttää sen siihaan tässä. Antheek sipyynön rukkous ja Antheeksiannon sanat/Luppauksen sanat saatethaan sen siihaan laittaa Kirkon esiruk kouksheen. Katto Kokkointuminen, siv. 15–17. ¶
Saatethaan alkaa seuraavilla elikkä vastaavilla sanoila: p/j: Sinun tykösti, Jumala, joka olet laupias ja kuulet meän rukkouk-sen, met tulema meän tunnustuksin ja antheeksipyyntörukkouksin/ luovuttamisrukkouksin. ¶
Kirkon esirukkous ¶
Kirkon esirukkous oon fasta mumentti Ehtooliskirkonmenoissa, vapaehtonen mumentti Ehtoo liskirkossa/Kirkonmenoissa. Kirkon esirukkous saatethaan laittaa ehotetuila sanoila elikkä muila sanoila. Saattaa sisältää luetun elikkä lauletun esirukkouksen kerto värsyn. Esirukkous saattaa sisältää Antheeksipyyntörukkouksen, Antheeksiantosanat/Luppauksen sanat, Katto Kokkointuminen siv. 15–17. ¶
Esirukkouksen saattaa kirjottaa paikalisesti. Rakene saattaa olla avuksi ko muotoilee vaphaan rukkouksen ja kans pohjana kirjotetulle rukkoukselle. Joitaki esimerkkiä: ¶
Esirukkoilija saattaa lopettaa esirukkousosan esimerkiksi sanoila: Herra, kuule meän rukkous. elikkä 29sana  ¶
Kiitos ko kuulet meän rukkouksen. ¶
Ehotuksia laulettavista esirukkouksien kertovärsyistä: esirukkousvastaus 1 (Musikkisarja A) Anna valtasti tulla, tahtosti tapahtua! elikkä esirukkousvastaus 2 (Musikkisarja A) p: kuule rukkous, s: kuule rukkous. p: Parana, s: parana. p: Mailma s: mailma. p: Lähätä, s: lähätä. elikkä esirukkousvastaus 3 (Musikkisarja A) Kuule, Jumala, rukkous sanan takana. Itte sie, itte sie rohkaset ja vahvistat.  ¶
Esimerkkiä, luettuja esirukkouksen kertovärsyjä: Sie olet rakhaus, joka kantaa vaivan ja kaipauksen läpi. elikkä Kaikessa mitä tapahtuu olet likelä. elikkä Jumala, ole meän kaikkien kans. elikkä Tulkhoon valtakuntasti.  ¶
Antheeksipyyntörukkous ja antheeksiannon sanat esirukkouksessa: s: ¶
Met tulema sinun tykösti, kaivaten paranemista. Anna antheeksi ko olema tehneet väärin sulle ja sinun luomakunnale, meän lähi-30 sanamäisile ja meile ittele. Ota meät vasthaan niinku olet luvanu, ette sie et hylkää kethään joka sinua hakkee. ¶
Jumala rakastaa meitä, vaphauttaa meät ja antaa meile antheeksi. (Jumalan) Isän ja Pojan (+) ja pyhän Hengen nimessä. kastemuistutuksen maholisuus Kastemuistutus saattaa olla Kirkon esirukkouksen yhtheyessä. Kokkointuminen saattaa tapahtua kastemaljan vieressä. Kristuskynttilä elikkä kastekynttilä saatethaan sytyttää. Seuraavat elikkä muut sanat saatethaan sanoa:  ¶
Anna tämän kynttilän/näitten kynttilöitten muistuttaa meitä kastheen lahjasta ja Jeesuksesta joka sano : Mie olen mailman valkeus. Se joka seuraa minua ei vaela pimeässä, ko hällä oon elämän valo. rukkouskohta kastettujen, konfirmeerattujen ja vihittyjen puolesta ja kiitosrukkous kuohleitten puolesta. Jumala, met rukkoilemma niitten puolesta, jokka oon meän seurakunnassa kastettuja, NN:n puolesta (ja…) Anna hänen/heän kasuta uskossa. Siunaa ja varjele häntä/heitä (hänen/heän perhettä) nyt ja aina.  ¶
Jumala, met rukkoilema niitten puolesta, jokka oon konfirmeeratut meän seurakunnassa, NN:n puolesta ja… Siunaa ja varjele heitä heän elämän matkala. ¶
Jumala, kiitos ihmisten väilisestä rakhauesta ja yhtheenkuuluvaisuuesta. Met rukkoilemma NN:n ja NN:n puolesta, jokka aikova mennä naimishiin/oon menheet naimishiin . Varjele heitä sinun armola ja rakhauella ja siunaa heän yhtheistä elämää.  ¶
Jumala, sie kannat meitä elämässä ja kuolemassa./ Jumala, tänä päivänä meitä muistutethaan omasta kuolevaisuuesta./ 31sana ¶
Tänä päivänä met muistama ja kiitämä/ Met muistama ja kiitämä/ niitä meän seurakunnassa, jokka oon poijesmenheet (ja mainittemma niitten nimet), NN, … ikäsennä ---Jumala, met rukkoilemma kaikkien niitten puolesta, joila oon surua. Anna sinun lohtu kantaa heitä. Anna ikusuuen valkeus loistaa eläville ja kuohleile. esirukkous 1 Jumala, sie joka olet taihvaan ja maan luoja. Met kiitämä sinua kaikesta, mikä ellää maan päälä. Opeta meitä varjelheen luomakuntaasti ja rakenthaan mailmaa huolela ja eesvastuula  ¶
Jumala, joka rakastat kaikkia ihmisiä, Met kiitämä sinua rauhasta ja vaphauesta Met rukkoilemma sulta rohkheutta puolustaa heikoja, Ja rakentaa meän yhtheiskuntaa avoimeksi ja oikeamieliseksi. ¶
Jumala, joka annat sinun kirkole elämää, Met kiitämä sinua niistä, jokka oon menheet meän eelä, Met rukkoilemma halua kuunela ja oppia Ja rohkheutta ellää sinun tahtosti mukhaan. ¶
Jumala, joka asut meän syämissä, Met kiitämä sinua ilosta ja elämänrohkheuesta. Met rukkoilemma apua löythään meän tehtävän Ja voimaa elhään uskossa. Ammen. esirukkous 3 Jumala, sie tunnet meät ja rakastat meitä Nyt met rukkoilemma kaiken ja kaikkien maan päälä elävien puolesta:  ¶
Opeta meitä kanthaan huolta toisten puolesta ja perustaa kasvista ja elläimistä. (…) Auta niitä jokka enniiten määräävä meän maassa 32 sanaaattelheen niitä jokka määräävä vähhiiten. (…) Lohuta kaikkia itkeviä. Auta saihraita, yksinhäisiä ja arkoja. Varjele meitä, meän vanhempia, siskoja ja ystäviä. (…) Suo mailmale rauhaa ja oikeamielisyyttä. Suo kaikile pienokaisile ja raahvaile mitä het tartteva: Ruokaa, vaatheita ja koti. ¶
Suo kirkon olla niinku Jeesus, ette kaikin oon yhtä tervetulheita. Kiitos, Jumala, ette sinun rakhaus riittää meile kaikile. Ammen. esirukkous 6 Sie ikunen Jumala, kaiken alkuperä ja elämänantaja, sinua met rukkoilemma koko mailman puolesta, sen kauhneuen ja tulevaisuuen eestä.  ¶
Sinun etheesti met kannama kaiken hankalan: Puutheen, kivun, epäoikeuenmukasuuen. Kaiken kannama sinun valhoon. Tulkhoon valtakuntasti ja tapahtukhoon tahtosti! ¶
Meän oman halun tehä hyvvää met kans kannama etheesti meän toivomus olla mailman valo niinku Jeesus sannoo, ette met sitä olema. Met rukkoilemma …puolesta. (rukkousasioita saattaa mainita) Sie olet rakhaus joka kantaa vaivan ja kaipauksen läpi. Ammen33sana ¶
Herran rukkous ¶
Fasta mumentti tässä Kirkonme noissa. Ehtooliskirkonmenoissa ja Ehtooliskirkossa Herran rukkous seuraa Ehtoolisrukkouksen jälkhiin. ¶
Saatethaan alottaa seuraavilla sanoila: Rukoilemma yhessä sen rukkouksen, jonka (meän Herra) Jeesus Kristus itte oon meile opettanu: ¶
Isä meitän joka olet taihvaissa. Pyhitetty olkhoon sinun nimesti. Tulkhoon sinun valtakuntasti. Tapahtukhoon sinun tahtosti niin taihvaassa ko maan päälä. Anna meile tänä päivänä meän jokapäivänen leipä. Ja anna meile antheeksi meän synti, niinku metki annama antheeksi niile jokka oon meitä vasthaan tehneet väärin. Äläkä joha meitä kiusaukshiin, mutta pelasta meät pahasta. Sinun oon valtakunta. voima ja kunnia iänkaikkisesti. Ammen. ¶
Jos oon Kirkonmenot, se jatkuu Lähätykselä (katto siv 47).3435ateria ¶
ATERIA  ¶
Virsi (Valmistus/Offertorium) ¶
Ehtoolislahjat saatethaan kantaa alttarille ja tuukathaan. ¶
Jos kolehtaa ei ole koottu sen saattaa tehä tässä elikkä Lähätyksen aikana. Kolehta kannethaan alttarille. ¶
Rukkouksen saattaa lukea ko kolehta kannethaan, seuraavilla elikkä vastaavilla sanoila: ¶
Jumala, siunaa nämät framilekannetut lahjat. / Ota meät ja meän lahjat vasthaan Jeesuksen nimessä. Ammen.* Ylistäminen (Sursum corda ja prefatio) ¶
Fasta mumentti Ehtooliskirkon menoissa. Vapaehtonen mumentti Ehtooliskirkossa. johanto (Sursum Corda)  ¶
Musikkisarja A (katto piilaaka)p/j: Ylentäkkää syämet Jumalan puohleen. s: ¶
Met ylenämä meän syämet.p/j: Kiittäkää Jumalaa, meän Herraa. s: ¶
Vain Jumalan oon kiitos ja kunnia. ylistysrukkous (prefatio)  ¶
Musikkisarja A (katto piilaaka)p/j: Totisesti vain sie olet ylistyksen arvonen, kaikkivaltias Isä Pyhä Jumala. Sinua siunaama ja ylistämä kautta Jeesuksen Kristuksen, meän Herran. ¶
Jatkuu prefatiolla, Pyhä kolminaisuusaika 1 36 ateria ¶
Hään oon elävä leipä, joka oon tullu taihvaasta antamhaan elämää mailmale. Se joka tullee hänen tykö ei näe koskhaan nälkää ja se joka hänheen uskoo ei koskhaan janoa. ¶
Prefatio lopetethaan seuraavasti ¶
Siksi met halvama yhessä sinun uskolisten ja koko taihvaalisen joukon kansa ylistää nimeästi ja rukkoilen laulaa:*Pyhä (Sanctus) ¶
Fasta mumentti Ehtooliskirkon menoissa. Vapaehtonen mumentti Ehtooliskirkossa. pyhä 1 (musikkisarja A 698:5, katto piilaaka) s:  ¶
Pyhä, pyhä, pyhä, Herra Jumala Sebaot. Taihvaat ja maa oon täynä sinun kirkhautta. Huusianna korkeuessa. Siunattu olkhoon hään, joka tullee Herran nimessä. Huusianna korkeuessa. pyhä 4 (musikkisarja E Svps 709, katto piilaaka)  ¶
Pyhä yksi yhtheinen, olet Herra ikunen, salasuutheen kätkeytyt, olet voimamme nyt. Sie tulet mailhmaan, tulet meitä siunaahmaan, sie annat ravinon, sinun ruumis leipä oon. Olet pyhä, olet yksi, olet Herra, luomakunta ylistää. Huusianna, huusianna, huusianna, huusianna Herralle. ¶
Ehtoolisrukkous ¶
Fasta mumentti Ehtooliskirkonme noissa/Ehtooliskirkossa jonku ehtoo lisrukkouksen (113) kans. ¶
Seurakunnan vastaus ehtoolisrukkouksen kohala saatethaan vaihettaa seuraahvaan vaihtoehthoon: 37ateria ¶
Kristus oon kuolu. Kristus oon noussu kuohleista. Kristus tullee takasi kirkhauessa. ehtoolisrukkous 1 p:  ¶
Jumala, kiitos siittä ette sie rakastat meitä. Sie annoit meile sinun Poikasti. Hään anto elämänsä meän puolesta. Hään rakasti meitä viimisheen saakka, ristinkuolemhaan asti, ette met saisima ellää. ¶
Sinä yönä jona hänet kavalethiin hään otti leivän, kiitti, taitto ja anto opetuslapsile ja sano: Ottakaa ja syökää. Tämä oon minun ruumis joka teän eestä annethaan. Tehkää se minun muistoksi. Samoten hään otti maljan, kiitti ja anto opetuslapsile ja sano: Juokaa tästä kaikin. Tämä malja oon uusi liitto minun veressä, joka vuotatethaan monen eestä syntien antheeksiantamiseksi. Aina ko tet siittä juotta, tehkää se minun muistoksi.s: ¶
Met julistamma sinun kuolemaa, Herra ja tunnustamma sinun ylösnousemusta, kunnes tulet kirkhauessa. p: ¶
Jumala, lähätä sinun pyhä Henkesti siunaahmaan meitä ja näitä lahjoja jokka oon Kristuksen ruumis ja veri. Kiitos ko met saama kohata sinut tässä ja nyt. Kiitos sinun avoimesta sylistä ja luppauksesta ette met kerran saama viettää tätä ateriaa sinun pöyässä, sinun valtakunnassa. Ammen.38 ateria ehtoolisrukkous 2 p:  ¶
Ylistetty olet sie taihvaan ja maan Herra, joka suljet koko luomakunnan sinun rakhautheen. Met kiitämä sinua pelastuksesta jonka olet antanu meile Jeesuksen Kristuksen kautta. Valmista meitä pyhälä Hengelästi ottamhaan hänet vasthaan, ko hään tullee meän tykö pyhässä ehtoolisessa. ¶
Sinä yönä jona hänet kavalethiin hään otti leivän, kiitti, taitto ja anto opetuslapsile ja sano: Ottakaa ja syökää. Tämä oon minun ruumis joka teän eestä annethaan. Tehkää se minun muistoksi. Samoten hään otti maljan, kiitti ja anto opetuslapsile ja sano: Juokaa tästä kaikin. Tämä malja oon uusi liitto minun veressä, joka vuotatethaan monen eestä syntien antheeksiantamiseksi. Aina ko tet siittä juotta, tehkää se minun muistoksi.s: ¶
Met julistamma sinun kuolemaa, Herra Ja tunnustamma sinun ylösnousemusta, kunnes tulet takasi kirkhauessa. p: (Taihvaalinen Isä, lahjota meile tässä ateriassa, Poikasti kärsimyksen ja kuoleman, ylösnousemisen ja taihvaasheenastumisen siunatut hetelmät. Anna meile elämää hänen elämästänsä, ette hään pysyis meissä ja met hänessä. ) Oottaessa Jeesuksen Kristuksen tulemista kirkhauessa met rukkoilemma sen rukkouksen jonka hään meile opetti. ehtoolisrukkous 4 (saatethaan lukea vuorotellen) p:  ¶
Jumala, Kristuksessa sie olet täälä,s: jokapäiväsessä ootuksessa, työssä, leikissä ja levossa.p: ¶
Kristuksessa sie olet täälä,39aterias: jokasessa ihmisessä, ilossa, surussa ja taistelussa.p: ¶
Kristuksessa sie olet täälä,s: rukkouksessa ja ylistyksessä, leivässä ja viinissä. p: ¶
Sinä yönä jona hänet kavalethiin Hään otti leivän, kiitti, taitto ja anto opetuslapsile ja sano: Ottakaa ja syökää. Tämä oon minun ruumis joka teän eestä annethaan. Tehkää se minun muistoksi. Samoten hään otti maljan, kiitti ja anto opetuslapsile ja sano: Juokaa tästä kaikin. Tämä malja oon uusi liitto minun veressä, joka vuotatethaan monen eestä syntien antheeksiantamiseksi. Aina ko tet siittä juotta, tehkää se minun muistoksi.s: ¶
Met julistamma sinun kuolemaa, Herra Ja tunnustamma sinun ylösnousemusta, kunnes tulet takasin kirkhauessa. p: ¶
Tule Luoja ja anna meile voimaa. Tule Jeesus Kristus ja kohtaa meän kaipo. Tule pyhä Henki, siunaa nämät lahjat ja uuista meät. ehtoolisrukkous 6 p:  ¶
Siunattu olet sie, kaiken elävän Luoja. Siunattu olet sie, taihvaanavaruuen ja aijan Herra. Siunattu olet sie, kaiken alkuperä ja päämäärä, sie joka olet meile ko isä ja äiti/ sie joka olet meile Taihvaalinen Vanhiin . Sie olet kuttunu meät sinun myötäpalvelijaksi. Siunattu olet sie. Met kiitämä sinua Jeesuksesta Kristuksesta, jonka olet lähättänny palvelheen ja antamhaan elämää, ja julisthaan vaphautta fangituile ja antamhaan valtakuntasti niile jokka paneva toivonsa sinhuun. 40 ateria  ¶
Hään eli meän elämää ja kuoli meän kuoleman. Kirkhaueshaan sinun tykönä hään aina rukkoilee meän puolesta, ja tullee sinä päivänä jonka sie olet määräny. ¶
Sinä yönä jona hänet kavalethiin Hään otti leivän, kiitti, taitto ja anto opetuslapsile ja sano: Ottakaa ja syökää. Tämä oon minun ruumis joka teän eestä annethaan. Tehkää se minun muistoksi. Samoten hään otti maljan, kiitti ja anto opetuslapsile ja sano: Juokaa tästä kaikin. Tämä malja oon uusi liitto minun veressä, joka vuotatethaan monen eestä syntien antheeksiantamiseksi. Aina ko tet siittä juotta, tehkää se minun muistoksi.s: ¶
Met julistamma sinun kuolemaa, Herra Ja tunnustamma sinun ylösnousemusta, kunnes tulet takasin kirkhauessa. p: ¶
Jumala, lähätä sinun Henkesti meihin ja näihin lahjoin Ja suo meän, jokka saama ossaa hänen ruuhmiista ja verestä, tulla ihmisiksi jokka isoava ja janoava oikeamielisyyttä. Anna tälle mailmale, jota met rakastamma, uuet oikeamielisyyen ja rauhan kasuet, joka paikassa missä ihmiset elävä yhessä. Anna Jeesuksen Kristuksen voiman kautta se rauha jota met itte emmä saa aikhaan. Hään oon sinun Poika, täälä meän keskelä, uusi ihminen, meän tulevaisuus ja meän toivo. Hänen kautta met siunaama sinua. Pyhässä Hengessä met ylistämmä sinun nimeästi tänäpäivänä ja kaikkina päivinä Iänkaikkisuuesta iänkaikkisuutheen. Ammen.41ateria ehtoolisrukkous 10 p:  ¶
Hyvä ja ihana Jumala, Met ylistämmä sinua kaikesta mitä sie tehet ja tahot. Sie olet luonu meät kaikki, Ittekuki omin lahjoin. Met kiitämä sinua siittä ette sie olet antanu meile kaikhiin suuriman lahjan: sinun rakastetun Pojan. Hään tuli sinusta ja tuli yheksi meistä. Hänen kautta met yhistymmä sinhuun. ¶
Sinä yönä jona hänet kavalethiin hään otti leivän, kiitti, taitto ja anto opetuslapsile ja sano: Ottakaa ja syökää. Tämä oon minun ruumis joka teän eestä annethaan. Tehkää se minun muistoksi. Samoten hään otti maljan, kiitti ja anto opetuslapsile ja sano: Juokaa tästä kaikin. Tämä malja oon uusi liitto minun veressä, joka vuotatethaan monen eestä syntien antheeksiantamiseksi. Aina ko tet siittä juotta, tehkää se minun muistoksi.s: ¶
Met julistamma sinun kuolemaa, Herra Ja tunnustamma sinun ylösnousemusta, kunnes tulet takasin kirkhauessa. p: ¶
Met rukkoilemma sinua, Jumala, lähätä sinun Henkesti meihin ja näihin lahjoin, niin ette met, ko met syömä leivän ja juoma viinin, otama vasthaan Jeesuksen Kristuksen. Ammen.42 ateria ¶
Herran rukkous ¶
Fasta mumentti tässä Ehtooliskir konmenossa ja Ehtooliskirkossa. ¶
Saatethaan alottaa seuraavilla sanoila: s: ¶
Isä meitän joka olet taihvaissa. Pyhitetty olkhoon sinun nimesti. Tulkhoon sinun valtakuntasti. Tapahtukhoon sinun tahtosti niin taihvaassa ko maan päälä. Anna meile tänä päivänä meän jokapäivänen leipä. Ja anna meile antheeksi meän synti, niinku metki annama antheeksi niile jokka oon meitä vasthaan tehneet väärin. Äläkä joha meitä kiusaukshiin, mutta pelasta meät pahasta. Sinun oon valtakunta. voima ja kunnia iänkaikkisesti. Ammen. ¶
Leivän murtaminen ¶
Fasta mumentti Ehtoolis kirkonmenoissa. Vapaehtonen Ehtooliskirkossa. ¶
Pappi saattaa taittaa ehtoolisleivän. Vuoroluku seuraavilla elikkä samanmallisilla sanoila: p: ¶
Leipä, jonka met taitama, oon yhtheys Kristuksen ruuhmisheen.s: ¶
Vaikka meitä oon monta, met olema yks ruumis, ko met kaikin tulema osalisiksi tästä yhestä leivästä. elikkä 43ateriap:  ¶
Leipä, jonka met taitama, liittää meät Jeesuksen Kristuksen yhtheytheen.s: ¶
Vaikka meitä oon monta, met olema yks ruumis, ko met kaikin tulema osalisiksi tästä yhestä leivästä. ¶
Rauhantervehtys ¶
Fasta mumentti Ehtoolis kirkonmenoissa. Vapaehtonen Ehtooliskirkossa. ¶
Pappi saattaa sanoa: Herran/ Jeesuksen Kristuksen/ rauha olkhoon teän kansa/ Rauha teile kaikile. ¶
Rauhantervehtys saatethaan toivottaa vaikka sanoila: Herran rauha/ Rauha olkhoon sinun kanssasti.*Jumalan Karitta (Agnus Dei) ¶
Fasta mumentti Ehtooliskirkon menoissa. Vapaehtonen mumentti Ehtooliskirkossa. jumalan karitta 1 (sarja A:699:1, 699:2, 699:4, 699:5, katto piilaaka; sarja B, katto piilaaka) Jumalan Karitta, joka pois otat mailman synnin, armahta meitä. Jumalan Karitta, joka pois otat mailman synnin, armahta meitä. Jumalan Karitta, joka pois otat mailman synnin, anna meile rauhasti. jumalan karitta 2 (sarja B, katto piilaaka) Jumalan Karitta, sovittaja, meät armahta. Jumalan Karitta, sovittaja, meät armahta. Jumalan Karitta, sovittaja, meät armahta. Rauhasti suo.44 ateria  ¶
Ateria ¶
Pappi saattaa sanoa: Tulkaa, kaikki oon valhmiina ¶
Ehtoolisviehraat ottava vasthaan ehtoolislahjat. Ehtoolisenjakaja sannoo jokhaiselle viehraale: p/j: Kristuksen ruumis, sinun eestä annettu p/j: Kristuksen veri, sinun eestä vuotatettu. ¶
Jos ehtoolisvieras ottaa vasthaan leivän ja viinin yhtä aikaa sannoo jakaja:p: ¶
Kristuksen ruumis ja veri sinun eestä annettu. ¶
Jokasen ehtoolispöyälisen jälkhiin elikkä ko kaikki ehtoolisviehraat oon ottanheet vasthaan ehtoolislahjat (ja ko ehtoolislahjat oon otettu huolthoon), pappi sannoo: p: ¶
Met olema nyt ottanheet vasthaan (meän Herran) Jeesuksen Kristuksen,(p/s:) Hään varjelkhoon meitä ikusheen elähmään. ¶
Lähemä Herran/Jeesuksen Kristuksen rauhassa. elikkä p:  ¶
Meän Herra) Jeesus Kristus, jonka ruuhmiin ja veren met olema ottanheet vasthaan varjelkhoon/varjelee meitä ikusheen elähmään. s: Ammen p: (Lähemä) Herran/Jeesuksen Kristuksen rauhassa. 45ateria ¶
Aterianjälkinen rukkous ¶
Fasta mumentti Ehtooliskirkonmenoissa. Vapaehtonen mumentti Ehtooliskirkossa. Saatehaan rukkoilla joilaki ehotetuila rukkouksilla elikkä muula rukkouksella. Rukkousta saattaa johtaa pappi elikkä joku muu elikkä seurakunta rukkoilee yhessä. Useat rukkouksista mennee lukea vuorotellen . pääsiäinen 2 Iänkaikkinen Jumala, met kiitämä sinua siittä ette met olema saahneet ottaa vasthaan armon leivän ja siunauksen maljan. Anna meän ellää Kristuksen ylösnousemuksen voimassa, meän lähimäisile iloksi, sinun pyhäle nimele kunniaksi ja ylistykseksi. Ammen. ylheinen 2 Kristus, met kiitämä sinua sanomattoman suuresta lahjasta. Sie tulit vastaukseksi meän rukkoukselle, leiväksi meän näläle. Anna meän nyt olla sinun vastaus niile, jokka kärsivä puutetta, ja anna meän jakkaa heile meän kyllyyestä. Auta meitä kuulemhaan net huuot, jokka sie olet kuulu, käsittämhään se hätä jonka sie olet käsittänny, ja palvelemhaan ihmiskuntaa niinku sie olet palvelu. Valase meile pöytästi salasuus, joka oon yks leipä ja yksi ihmiskunta. Ammen. ylheinen 3 Met kiitämä sinua Jeesus, joka olet tullu meän tykö ja antanu ittesti meile. Met olema ottanheet sinut vasthaan ja sie olet meän ommaa syäntä likempännä. Nyt met rukkoilemma: Jää meihin, niin ette met aina saatama olla sinun kans ja tulla sinun kaltaseksi. Ammen.4647lähätys  ¶
LÄHÄTYS (Valinanvaranen järjestys mumentissa)* Virsi/Ylistysvirsi (Benedicamus) ¶
Saatethaan jättää poijes paaston aikana. Musikki, sarja A–B, katto piilaaka. (p/j: Kiittäkää ja ylistäkkää Herraa. s: ¶
Herran olkhoon kiitos, ylistys. Hallelyyja, hallelyyja, hallelyyja.)*Siunaus ¶
Ristinmerkin saattaa tehä. Kolmin kertanen ammen saatethaan laulaa musikilla, sarja A–B, katto piilaaka. ¶
Pappi saattaa sanoa: Ottakaa vasthaan Jumalan/Herran siunaus:p: ¶
Herra siunakhoon teitä ja varjelkhoon teitä Herra valaskhoon kasuvensa teile ja olkhoon teile armolinen. Herra kääntäkhöön kasuvensa teän puohleen ja antakhoon teile rauhan. (Jumalan) Isän ja Pojan (+) ja Pyhän Hengen nimessä. s: ¶
Ammen, (ammen, ammen). elikkä p:  ¶
Herra siunaa ja suojelee teitä. Herra valasee kasuvensta teile ja osottaa teile armoa. Herra kääntää kasuvensa teän puohleen ja antaa teile rauhan. (Jumalan) Isän ja Pojan (+) ja Pyhän Hengen nimessä. s: ¶
Ammen, (ammen, ammen). elikkä  ¶
Kirkonmenojen johtaja saattaa sanoa: Otama vasthaan Jumalan/Herran siunauksen: 48 lähätys j/s: Herra siunakhoon meitä ja varjelkhoon meitä ¶
Herra valaskhoon kasuvensa meile ja olkhoon meile armolinen. Herra kääntäkhöön kasuvensa meän puohleen ja antakhoon meile rauhan. (Jumalan) Isän ja Pojan (+) ja Pyhän Hengen nimessä. f: Ammen. elikkä j/s: Herra siunaa ja suojelee meitä.  ¶
Herra valasee kasuvensta meile ja osottaa meile armoa. Herra kääntää kasuvensa meän puohleen ja antaa meile rauhan. (Jumalan) Isän ja Pojan (+) ja Pyhän Hengen nimessä. s: Ammen ¶
Lähättämissanat  ¶
Lähettämissanat tässä elikkä viimisennä kirkonmenoissa. Vapaehtonen mumentti ehotetuila elikkä muila sanoila. Lähtettämissa nat saattava (Siunauksen jälkhiin) olla lyhy tervehtys, elikkä pitempi joka kehittää lähettämisen teemaa (pantu viimiseksi).p/j: Lähemä nyt näistä kirkonmenoista, ¶
Jumalaa kunnioittaen ja ihmisiä palvellen. (s:) Jumala lähättää meät jakahmaan leipää ja rauhaa (mailmassa). elikkä p/j: Lähemä rauhassa, s: meän Herran Jeesuksen Kristuksen nimessä. elikkä p/j: Menkää rauhassa (s:) ja palvelemma Herraa ilola.49lähätys  ¶
Virsi ja/ elikkä Loppumusikki (Postludium)  ¶
Vapaehtonen mumentti. Loppuvirsi saatethaan veisata, jos virttä ei ole veisattu Lähettämisen Ylistysvirren kohala. 5051kirkoliset toimitukset52 kaste kaste ¶
Neuvoja ¶
Kaste toimitethaan Jumalan, kolmiyhtheisen, nimessä ja puhthaassa veessä. Kaste saatethaan toimittaa vettä valamalla päähän elikkä upottamalla ja se oon toistumaton tapahtuma. Kaste oon osa seurakunnan kirkonmenoelämästä, joko kastekirkonmenoissa elikkä Kirkonmenojen osana. Kastheen järjestys kirkonmenoissa, katto siv. 67. Kaste ja vihkminen saatethaan toimittaa samassa kirkonmenoissa, katto siv. 80. Kastekirkonmenoja johtaa se, jolla oon viralinen oikheus toimittaa tehtäviä Ruottin kirkon pappina. ¶
Kaste toimitethaan tavalisesti kirkossa elikkä kappelissa. Se oon ilmasu siittä, ette kaste oon kirkkoaperustava sakramäntti, joka toimitethaan seurakunnan keskelä. Muut kastepaikat oon kans maholisia, niinku koti elikkä joku muu paikka. Jos maholista kirkkoväärti elikkä kirkonmenojenväärti saattaa olla myötä kastekirkonmenoissa. ¶
Monien kastekirkonmenojen rukkousten ja tekstinlukemisten joh-tajinna ja lukijoina saattava olla vaikka vanhemmat, kastekantitaatti elikkä kummi. Jos seurakunnala oon pääsiäiskynttilä se saattaa olla sytytettynä kastekirkonmenojen aikana ja kastekynttilän saattaa sytyttää pääsiäiskynttilästä. ¶
Kastepuhe kuuluu kastekirkonmenhoin, jos se pastoraalisesti oon sopivaa. Kastepuhheen paikan voi valita itte mutta tässä ehotethaan, ette se piettäs joko Raamatunlukemisen elikkä Kastetapahtuman ja Tervetulon jälkhiin. ¶
Lastenkastheessa luethaan johantosanat Raamatusta (Mark 10:13-16). ¶
Nuorten- ja raahvaittenkastheessa johantosanat saatethaan lukea Raamatusta (Mark 10:13-16 elikkä Lyyk 4:16-20). Kiitosrukkous nuorten- ja raahvaittenkastheessa saatethaan poistaa elikkä korvata jollaki muula rukkouksella. ¶
Jos kaste toimitethaan kriisitilantheessa kastekantitaatti valethaan veelä kolme kertaa ja se, joka johtaa kastetta sannoo: ”Mie kastan sinut (Jumalan:) Isän, Pojan ja pyhän Hengen nimessä.” Erityinen Kiitosrukkous saattaa olla osa kriisitilantheen kastheesta (katto siv. 57) ja korvata Selityssanat. Herran rukkous ja Siunaus saattava seurata kastetapahtumaa. Kriisitilantheen kastheen saattaa kastettu maalikko toimittaa. Jos maholista oon hyvä jos kastheen viehraitamiehiä oon paikan päälä. 53kaste ¶
Kastheentoimittaja ilmottaa maholisiman hopusti sen seurakunnan kirkkoherrale, jossa kastettu oon kirjoila, ette kaste oon toimitettu. ¶
Kummia saatethaan yhistää kastekantitaathiin kastetilasuuen yhthey-essä. Kummi häätyy olla kastettu. Kummiuen merkitys oon olla tukena kastekantitaatile sen myötä ko hään kasuaa ja kypsyy ihmisennä ja kristittynnä. ¶
Kastheen eelä oon kastekeskustelu ko se joka kastethaan ja/elikkä sen omhaiset saattaa/saattava valmistautua kastheele. Kaste ja opetus kuuluva yhtheen. Järjestys saattaa vaihtela. Niile, jokka kastethaan lapsukaisina, tarjothaan jälemiten opetusta kastheenseuranassa. Kasteopetuksen häätyy antaa aina ennen nuorten ja raahvaitten kastetta. Se, joka saapi kasteopetuksen samana vuona ko se täyttää 16 vuotta elikkä sen jälkhiin kirjathaan konfirmeeratuksi.54 kaste kastekirkonmenot Kellonsoitto ¶
Saatto saattaa olla kellonsoittojen aikana elikkä alkumusikin aikana. ¶
Musikki  ¶
Kokkointumssanat ¶
Fasta mumentti Jumalan, kolmiyht heisen, nimessä ja ehotetuila elikkä muila kokkointumissanoila. Kok kointumissanat saattava olla tässä elikkä virren jälkhiin.p: (Jumalan:) Isän ja Pojan ja pyhän Hengen nimessä. elikkä p:  ¶
Jumalan, kolmiyhtheisen nimessä.p: ¶
Oon juhla ja ilo (taihvaassa ja maan päälä). met saama viettää kastekirkonmenoja ko Jumala antaa kastheen lahjan hälle/heile, joka/jokka tänäpäivänä kastethaan.  ¶
Virsi55kaste ¶
Raamatunluku ¶
Pappi/Johtaja sannoo: ¶
Raamatunlukemista (Mark 10) lastenkastheessa, saatethaan kansa lukea ko kastethaan nuoria ja raahvaita. ¶
Kuuntelemma Jeesuksen sanoja lapsista uskon esikuvina.p/j: Jeesuksen tykö tuothiin lapsia, ette hään niihin koskis. Opetu-slapset moitit tuojia, mutta ko Jeesus sen havatti niin se pahentu ja sano heile: ”Sallikaa lasten tulla tänne minun tykö, älkää heitä hinnertäkkö. Heänlaisile Jumalan valtakunta kuuluu.” Sen oon varma: joka ei ota vasthaan Jumalan valtakuntaa niinku lapsi, ei se sinne pääse.” Se otti lapset sylhiin, pani käet niitten pääle ja siunasi net (Mark 10:13-16) . elikkä  ¶
Pappi/Johtaja saattaa sanoa: ¶
Vapaehtonen lukeminen ko kastethaan nuoria ja raahvaita. ¶
Kuuntelemma Jeesuksen sanoja vaphauttamisesta ja armosta:p/j: Jeesus tuli Naasarethiin, missä se oli kasunu,ja sapattinna se meni syynakuukhaan, niinku se pruukasi. Se nousi lukheen ja sille annethiin profetta Jesaijan kirja. Ko se sen aukasi se havatti sen kohan missä oon kirjotettu: Herran henki oon minun yllä, ko se oon minut voielu viehmään ilosanomaa köyhile. Se oon lähättänny minut julisthaan vaphautta fangituile ja näköä sokoile, anthaan alaspainetuile vaphautta ja julisthaan armon vuotta Herralta. Lyyk 4:16-20  ¶
Rukkous ¶
Mumenthiin Rukkous kuuluu nimikysyntä, kiitosrukkous ja vaphauttamisrukkous.56 kaste ¶
Pappi saattaa sanoa: Met rukkoilemma tämän lapsen /lasten puolesta jonka/joitten nimet met nyt mainittemma.p: ¶
Minkäs nimen tet oletta antanheet teän lapsele/ Mikäs sinun nimi oon? ¶
Vanhin elikkä kastekantitaatti vastaa: ¶
NN. ¶
Kiitosrukkousta seuraavilla sanoila elikkä muila sanoila saattaa vanhin elikkä muu omhainen johtaa. Kiitosrukkous enimäksheen ko lasta kastethaan.p/j: Jumala, (met olema täälä elämän ihmeen eessä). ¶
Met kiitämä sinua NN:stä, lahjasta, jonka meile annat och luottamuksesta, jota meile osotat. Anna meile hellyyttä, vahvuuttaa ja rauhalisuutta. Auta meitä anthaan sinun rakhautta etheenpäin NN:le/ hälle/heile, josta/joista meile oon annettu vastuu. Jeesuksen nimessä. Ammen. elikkä p/j: Jumala, met kiitämä sinua NN:stäja siittä, ette sie kannat häntä/heitä sinun rakhauessa. Kiitos lahjasta ja luottamuksesta, jonka olema saahneet ja siittä elämästä jonka met saama jakkaa toisten kans. Jeesuksen nimessä. Ammen. elikkä  ¶
Rukkous kriisitilantheessa. Saattaa korvata selityssanat ennen raama tunlukemista (Matt 28:1820).57kaste p/j: Laupias Jumala, sie olet meän kans elämässä ja kuolemassa. ¶
Met kiitämä ja rukkoilemma sinua NN:n puolesta. Sulje hänet/heät sinun rakhautheen. Kiitos, ette met kastheessa yhymä Jeesuksheen Kristuksheen. Ammen.  ¶
Vaphauttamisrukkous seuraa kiitosrukkousta: ¶
Pappi, vanhemmat, omhaiset, kummit ja muut sattava panna käet lapsen pään pääle vaphauttamis rukkouksen aikana.p: ¶
Jumala, sie, joka yksin pelastat kaikesta pahasta, vaphauta NN pimeän vallasta, varjele häntä sinun valossa nyt ja aina. Ota vasthaan ristinmerkki ((+)othaan (+) suuhun (+) ja syähmeen). Jeesus Kristus kuttuu sinut opetuslapseksheen. elikkä p:  ¶
Jumala, joka vaphautat pimeästä ja rikkinhäisyyestä, varjele NN sinun rakhauessa nyt ja aina. ¶
Ota vasthaan ristinmerkki ((+)othaasti (+) suuhusti (+) ja syähmeesti). Jeesus Kristus kuttuu sinut opetuslapseksheen. ¶
Virsi/Musikki  ¶
Selityssanat ja Raamatunluku ¶
Selityssanat ja raamatunlukemi nen (Matt 28) oon fasta mumentti kastekirkonmenoissa. ¶
Ennen raamatunlukemista (Matt 28:18–20 ) sanothaan joku näistä kastheen selityssanoista 58 kaste p: ¶
Kaste oon lahja Jumalalta, luppaus elämästä joka ei koskhaan kuole. Kaste oon ilon kaltio, kirkon yhtheytheen kuulumisen portti. Jeesus Kristus, joka pelastaa pahasta ja pyhä Henki, joka antaa voimaa oon aina sen/niitten myötä, joka/jokka kastethaan. elikkä p:  ¶
Jumala kantaa huolta kaikista ihmisistä ja koko luomakunnasta. Kastheessa met yhymä Jeesuksheen Kristuksheen, joka tullee meitä armoshaan vasthaan. Kastettuina kuuluma kirkhoon. Meät kuttuthaan palvelheen meän lähimäistä ja tekheen Jumalan valtakuntaa näkyväksi mailmassa. elikkä p:  ¶
Meät kastethaan Jeesuksen Kristuksen yhtheytheen, kaikitten yhtheytheen kaikkina aikoina ja kaikkialla mailmassa jokka halvava seurata häntä elämässä ja kuolemassa, ylösnousemuksen toivossa. Kastheessa ei tehä eroa ihmisten välilä. Kukhaan ei ennää ole suuriin eikä pieniin, ensimäinen eikä viiminen: kaikin oon yhtä Jeesuksessa Kristuksessa. ¶
Pappi/Johtaja sannoo: ¶
Met kastama siksi ko Jeesus sano:p/j: Mulle oon annettu kaikki valta taihvaassa ja maan päälä. Menkää siksi ja tehkää kaikki kansat opetuslapsiksi: Kastakaa heät Isän ja Pojan ja pyhän Hengen nimessä ja opettakkaa heitä pithään kaikki net käskyt, jokka mie olen teile antanu. Ja mie olen teän kans kaikkina päivinä aikojen lophuun asti. Matt 28:18–20 59kaste  ¶
Lissää raamatunlukemista saattaa olla, niinku yks elikkä usea seuraavista elikkä muita raamatuntekstiä, ja saatethaan alkaa näin.p/j: Met kuuntelemma Raamatun sanoja… ¶
Sie kuoit minut äitinkohtussa. Mie kiitän sinua mahtavista ihmeistä, Ihmeelistä oon kaikki mitä sie tehet. Sie tunsit minut aivan kokohnaans, minun ruumis ei ollu sulta piilossa, ko minut kätkössä tehthiin, ko minut palmikoithiin maan syvvyyessä. Sie näit minut ennen ko mie synnyin, sinun kirjhaan net olit jo merkityt, net päivät, jokka olit jo tehty ennen ko yksikhään niistä oli koittanu. Ps 139:13–16  ¶
Nyt sannoo Herra, hään, joka sinut oon luonu, Jaakoppi, hään, joka sinut oon tehny, Iisraeeli: Älä pölkää, mie olen sinut ostanu vaphaaksi, mie olen sulle sinun nimesti antanu, sie olet minun. Ko sie kuljet vetten läpi mie olen sinun kans, vesimassat ei sinua hukuta. Ko sie kuljet tulen läpi se ei sinua kärvenä, liekit ei sinua polta. Mie olen Herra, sinun Jumala, Iisraeelin Pyhä oon se, joka sinut pelastaa. Jes 43:1–3  ¶
Ja siihen aikhaan Jeesus tuli Kalilehaan Naasaretistä ja Juhanes kasto sen Jurtaanissa. Ko se nousi veestä Se havatti taihvaan jakkautuvan ja Hengen laskevan alas hänen yli kyyhkyn muo’ossa. Ja taihvaasta kuulu ääni: ”Tämä oon minun rakas poika, sie olet minun valittu.” Mark 1:9–11 ”Kääntykää ja antakaa kastaa ittenne Jeesuksen Kristuksen nimessä, niin ette saatta teän synnit antheeksi. Niin tet saatta pyhän Hengen lahjana.” Ap 2:38  ¶
Yks Herran enkeli sano Filippoksele: ”Mene nyt keskipäivän aikhoin tiele, joka mennee Jerusalemmistä Kaashaan. Se oon autionna.” Se meni varsin. Silloin sieltä tuli yks etiooppialainen, joka oli mahtava hovisalu Kantakheen, etiooppialaisen trotninkin tykönä, ja hään vastasi koko tämän rahakamarista. Se oli menny Jerusalemhiin kumarthaan Jumalaa ja oli nyt kotimatkala ja istu vaunussa ja luki profetta Jesaijaa. Henki sano Filippoksele: ”Mene 60 kaste vaunun viehreen ja pysy siinä.” Filippos meni kierästi siihen ja ko hään kuuli miehen lukevan profetta Jesaijaa hään kysy: ”Käsitätkös sie mitä sie luet?” ”Milläs mie sen saattasin tehä jos ei kukhaan minua ohjaa?” mies vastasi. Ja se tahto Filipposta asthuun ylös ja isthuun sen viehreen. Filippos istu sen tykö ja otti sitte puhheeksi, ja siittä raamatunkohasta jota salu luki hään julisti sanomaa Jeesuksesta tälle. Ko net siinä jatkoit matkaa net tulit paikhaan, jossa oli vettä ja silloin hovimies sano: ”Tässä oon vettä. Mikäs estäs minua tulla kastetuksi?” Se käski seisottaa vaunun ja molemat astuit vetheen ja Filippos kasto sen. Ko net nousit veestä Herran henki vei Filippoksen poijes, eikä hovimies ennää häntä nähny; se jatko matkaa, täynä iloa. Ap 8:26–31, 35–39  ¶
Kastheen kautta met olema kuohleet ja hauatut Kristuksen kans ellääkshemme uutta elämää, niinku Kristus herätethiin kuohleista Isän kunnian kautta. Met ko olema yhtynheet hänheen kuolemalla niinku hään niin met kans yhymä hänheen nousemalla ylös niinku hään. Room 6:4–5  ¶
Niinku ruumis oon yks ja siinä oon monta ossaa ja kaikki nämät ruuhmiinosat perustavva yhen ruuhmiin, niin oon kans Kristuken taphauksessa. Meät oon kastettu yhessä ja samassa Hengessä kuulumhaan yhtheen ja samhaan ruuhmisheen, sama olema ko juutalaisia vain kreikkalaisia, orjia elikkä vaphaita, kaikin met olema saahneet yhen ja saman Hengen juotavaksi. 1 Kor 12:12–13  ¶
Joka oon Kristuksessa oon, nähkääs uusi luomakunta, vanhaa oon mennyttä, jotaki uutta oon tullu. 2 Kor 5:17  ¶
Jos teät oon Kristuksheen kastettu tet oletta vaatitetut Kristuksheen. Nyt ei kukhaan ennää ole juutalainen eikä kreikkalainen, orja elikkä vapa, mies elikkä vaimo. Tet oletta kaikin yhtä Kristuksessa Jeesuksessa. Kal 3:27–28  ¶
Ko Jumalan, meän vapahtajan, hyvvyys ja rakhaus ihmishiin tuli ilmi hään pelasti meät – ei siksi, ette met olisimma tehneet oikeamielisiä tekoja mutta siksi ko hään oon laupias – ja sen hään teki pesemisellä, joka synnyttää uuesthaan ja uuistaa pyhän Hengen kautta. Tiit 3:4–5 61kaste  ¶
Kastepuhe ¶
Kastepuhe oon fasta mumentti, ja ehotethaan sen piettävän tässä elikkä kastetapahtuman ja tervetulon jälkhiin. ¶
Virsi/Musikki *Uskontunnustus  ¶
Uskontunnustus saatta alkaa sanoila: p/j: Tunnustakaama/Yhymä kirkon tunnustuksheen (merkkinä meän yhtheyestä Kristuksen maanäärisheen kirkhoon)s: ¶
Met uskoma Jumahlaan, Ishään, Kaikkivaltihaasheen, taihvaan ja maan Luohjaan, ¶
Ja Jeesuksheen Kristuksheen Jumalan ainuhaan Poikhaan, meän Herhaan. Joka sikisi Pyhästä Hengestä, synty neitsy Mariasta, kärsi Ponttiys Pilattyksen aikana, risthiinnaulithiin, kuoli ja hauathiin, astu alas tuonelhaan, nousi kolmantenna päivänä kuohleista, astu ylös taihvaishiin, istuu Jumalan, Isän, Kaikkivaltihaan oikealla puolela, ja oon sieltä tuleva tuomitheen eläviä ja kuohleita. ¶
Ja Pyhhään Henkheen, Pyhän yhtheisen seurakunnan, Pyhhäin yhtheyen, syntien antheeksiantamisen, ruuhmiin ylösnousemisen ja iänkaikkisen elämän. ¶
Pappi saattaa jatkaa joilaki seuraavilla eri vaihtoehoila elikkä vastaavanlaisila sanoila.62 kaste p: ¶
Halvattakos tet, ette teän lapsi kastethaan/Halvatkos sie tulla kastetuksi/ tähhään uskhoon ja olla osa Kristuksen (mailmanlaajasta) kirkosta? ¶
Vanhemmat elikkä kastekantitaatti vastaa: ¶
Joo. elikkä p:  ¶
Tämä oon se usko, johonka meät kastethaan (Kristuksen mailmanlaajassa kirkossa). Siinä met saama ellää ja kuola ja nousta iänkaikkisheen elähmään. *Kasterukkous ¶
Vettä kaaethaan kastemalhjaan, jos tätä ei vielä ole tehty.p: Rukkoilemmap: ¶
Jumala, sie tulet meän tykö Jeesuksessa Kristuksessa. Met kiitämä sinua siittä, ette NN saapi ottaa vasthaan kastheen lahjan vaphautheen ja elähmään, vaelthaan Jeesuksen Kristuksen kans uskossa, ja kasuta hänen kaltasuutheen. Tule sanasti ja Henkesti kans, ja tehe tämä vesi armon kaltioksi. Ammen. elikkä p: (Oi) Jumala, met kiitämä sinua siittä, ette sie kastheen kaltiossa annat veen virrata niin, ette se antaa elämää mailmale. Kiitos ko tulet sanasti ja Henkesti kans hänen tykö/niitten tykö, joka/jokka nyt kastethaan. elikkä p:  ¶
Jumala, kiitos luppauksesta yhistää meät sinun, toisten ja koko luomakunnan kans63kaste ja ette kastheen vesi antaa meile ossaa Poikasti elämästä, kuolemasta ja ylösnousemuksesta. Kiitos siittä, ette annat valon ja toivon johtaa meitä. Tule pyhän Henkesti kans hänen tykö, heän tykö, joka/jokka kastethaan. Ammen.*Kastetapahtuma  ¶
Vettä valethaan kolmesti kaste kantitaatin päähän. Sen jälkhiin pappi pannee käen kastekantitaatin pään pääle ja jatkaa rukkoilemalla Henkeä.p: NN,mie kastan sinut (Jumalan:) Isän ja Pojan ja pyhän Hengen nimessä. ¶
Elämän Jumala, täytä NN sinun pyhälä Hengelästi ja auta häntä päivä päivältä ellää kastheeshaan. ¶
Tervetuloa (ja kastekynttilän luovuttaminen) ¶
Tervetuloa ehotetuila elikkä muila sanoila.p/j: NN. Met lausuma tervetuloa sulle/teile  ¶
Kristuksen kirkhoon/…seurakunnassa joka oon osa kirkosta mailmassa. Met otama sinut/teät vasthaan rakhauella ja ootuksella. ¶
Vanhemmille ja/elikkä huoltajille (ja kummile):(Se oon seurakunnan ja teän tehtävä vanhempinna ja kummina osottaa huolenpitoa ja rukkoila hänen/heän puolesta.)64 kaste  ¶
Kastekynttilä saatethaan sytyttää. Seuraavat elikkä vastaavat sanat saatethaan sanoa: ¶
Ota/ottakaa vasthaan tämä/nämät kynttilä/t/, se/net oon muistutus Jeesuksesta, joka sano: Mie olen mailman valo. Joka minua seuraa ei vaela pimeässä ko sillä oon elämän valo.  ¶
Kastepuhe ¶
Kastepuhe oon fasta mumentti ja ehotethaan, ette se piethään tässä elikkä raamatunlukemisen jälkhiin (ennen uskontunnustusta) ¶
Esirukkous ¶
Ehotetulla elikkä muula esirukkouksella. ¶
Rukkoilemmap/j: Jumala, taihvaan ja maan luoja,sie annat elämän ja Hengen. Met rukkoilemma sinua NN/niitten puolesta jokka sie olet kastheessa ottanu vasthaan. Varjele häntä/heitä Hengelästi menemästä eksykshiin vaaralisessa mailmassa. Anna hänen/heän yhä enämpi havata kuka sie olet. Varjele häntä/heitä elämässä ja kuolemassa ja ikusuuessa. Auta meitä ilossa ja luottamuksessa anthaan hälle/heile turvaa ja lähesyyttä. Jeesuksen nimessä. Ammen. elikkä p/j: lämän Jumala, met kokoamma kaikki hyvät aatokset,kaiken mitä toivoma NN:le, ja met rukkoilemma: Anna hänen/heän ellää uskossa ja kasuta turvassa ja yhtheenkuuluvuuessa. Anna hälle/heile toivoa ja rohkheutta ko elämä oon hankalaa,65kaste suljettuina seurakunnan esirukkoukshiin. Osota hälle/heile ette hään/het oon rakastettu/rakastettuja, ja ette sie häntä/heitä kannat elämän läpi. Anna hälle/heile voimaa nousta toista puolusthaan ja armon tuntea, ette hään/het oon kannettu/kannettuja . Jeesuksen nimessä. Ammen. elikkä p/j: Jumala, met rukkoilemma NN:n puolesta ko hään nyt oon kastettu.  ¶
Osota hälle sinun lähesyyttä ja salli hänen olla sinun rauhan välikappale. Auta häntä nouthaan voimaa kirkon yhtheyestä ja tekheen sinun valtakuntasti näkyväksi mailmassa. Suo meän kaikkien ellää yhessä meän kastheessa ja kasuta uskossa, toivossa ja rakhauessa. Jeesuksen nimessä. Ammen. ¶
Herran rukkous ¶
Pappi elikkä johtaja saattaa sanoa: ¶
Rukkoilemma Herran rukkouksen.s: ¶
Isä meitän joka olet taihvaissa. Pyhitetty olkhoon sinun nimesti. Tulkhoon sinun valtakuntasti. Tapahtukhoon sinun tahtosti niin taihvaassa ko maan päälä. Anna meile tänä päivänä meän jokapäivänen leipä. Ja anna meile antheeksi meän synti, niinku metki annama antheeksi niile jokka oon meitä vasthaan tehneet väärin. Äläkä joha meitä kiusaukshiin, mutta pelasta meät pahasta. Sinun oon valtakunta. 66 kaste voima ja kunnia iänkaikkisesti. Ammen.*Herran siunaus ¶
Pappi saattaa sanoa: ¶
Ottakaa vasthaan Herran siunaus:p: ¶
Herra siunatkhoon teitä ja varjelkhoon teitä. Herra valaskhoon kasuvensa teile ja olkhoon teile armolinen. Herra kääntäkhöön kasuvensa teän puohleen ja antakhoon teile rauhan. Isän ja Pojan + ja Pyhän Hengen nimessä. s: ¶
Ammen elikkä p:  ¶
Herra siunaa ja suojelee teitä. Herra valasee kasuvensta teile ja osottaa teile armoa. Herra kääntää kasuvensa teän puohleen ja antaa teile rauhan. (Jumalan) Isän ja Pojan (+) ja Pyhän Hengen nimessä. s: ¶
Ammen ¶
Virsi ¶
Lähätyssanat  ¶
Vapaehtonen mumentti ehotetuila tai muila lähetyssanoila.p/j: Menemä rauhassa, (s): meän Herramme Jeesuksen Kristuksen nimessä. elikkä p/j: Menkää rauhassa, (s:) ja palvelkaa Jumalaa/Herraa ilola. elikkä 67kaste p/j: Kastheen Jumala oon meän kans kaikkina päivinä. s:  ¶
Eläkäämme luottamuksessa ja ootuksessa.p: ¶
Kastheen Jumala siunaa meitä.s: ¶
Suo meän tulla siunaukseksi.p: ¶
Kastheen Jumala rakastaa meitä.s: vaeltakamme rakhauessa. ¶
Musikki  ¶
Kaste kirkonmenoissa ¶
Kirkonmenoissa kastheen saattaa toimittaa kirkonmenojen alussa elikkä Sanan kirkonmenojen jälkhiin seuraavien vaihtoehtosten järjestysten mukhaan:1. ¶
Kastekirkonmenojen järjestystä seurathaan Tervetuloa-kohthaan saakka (ja kastekynttilän luovutuksheen) Raamatunlukeminen (Matt 28:18-20) kuuluu myötä. 2. Virsi 3. ¶
Kirkonmenot jatkuu Ehtooliskirkonmenojen elikkä Ehtooliskirkon/Kirkonmenojen järjestyksen mukhaan, vaikka vähemällä raamatunlukemisella. Esirukkouksheen liitethään rukkous äskenkastettujen (ja heän perheitten) puolesta. elikkä 1.  ¶
Ehtooliskirkonmenojen elikkä Ehtooliskirkon/Kirkonmenojen järjsetystä seurathaan Saarna-kohthaan saakka. 2. ¶
Virsi3. ¶
Kastekirkonmenojen järjestystä seurathaan Tervetuloa-kohthaan saakka (ja kastekynttilän luovutuksheen) Raamatunlukeminen (Matt 28:18-20) kuuluu myötä.4. ¶
Virsi5. ¶
Kirkonmenot jatkuu Esirukkous-kohasta Ehtooliskirkonmenojen elikkä Ehtooliskirkon/Kirkonmenojen järjestyksen mukhaan. Esirukkouksheen liitethään rukkous äskenkastettujen (ja heän perheitten) puolesta.68 vihkiminenvihkiminen ¶
Neuvoja ¶
Vihkimisen kautta kaks ihmistä yhistyy avioliithoon. Net luppaava jakkaa elämän ilot ja murheet elinikäsessä uskolisuuessa. Avioliitto ja pere oon yks perustaa luova yhessäelämisen muoto yhtheiskunnassa. ¶
Jokka solmiva avioliiton häätyvä olla samanaikasesti paikan päälä ja yksitellen itte vastata vihkimistoimittajan asettamhaan kysymyksheen, ette het suostuva avioliithoon. Vihkimistoimittaja ilmottaa heät sen jälkhiin puolisoiksi. ¶
Vihkimiskirkonmenoissa morsiuspari antaa moleminpuolisesti lup-paukset Jumalan ja toisten, seurakunnan elikkä paikanpäälä olevien vierasmiesten eessä. Vihkimiskirkonmenot sisältää puolisoitten julkisen suostumuksen avioliithoon, heän yhtheiset luppaukset elinikäsestä rakhauesta ja uskolisuuesta ja papin ilmotus ette avioliitto oon solmittu. Vihkimiskirkonmenoja johtaa se, jolla oon viralinen pätevyys suorittaa tehtävän Ruottin kirkossa ja jolla oon avioliitonvihkimisvirkamääräys. Vihkipuhe kuuluu aina Vihkimiskirkonmenhoin ja se ehotethaan kuuluvan Raamatunlukemisen elikkä Ilmotuksen jälkhiin elikkä sitte joko ennen siunausta elikkä jälkhiin. Kellonsoitto saattaa olla ko morsiuspari mennee ulos kirkosta elikkä kappelista. Vihkimiskirkonmenot oon useasti kirkossa elikkä kappelissa, vaikka muutki paikat oon maholisia. ¶
Vihkimiskirkonmenoja saatethaan viettää ehtooloskirkonmenojen kans, katto siv. 79. Vihkimiskirkonmenot ja kastekirkonmenot saatethaan toimittaa samana kirkonmenoina, katto siv. 80. ¶
Avioliitto saatethaan solmia sivilivihkimisen kautta elikkä muun järjestyksen kautta. Semmosten vihkimisten jälkhiin puolisot saattava osalistua kirkon esirukkouksheen ja siunauksheen, katto siv. 81. Morsiuspari, joka oon solminu partnerisuhtheen saattaa osalistua kirkon esirukkouksheen ja siunauksheen, katto siv. 82.69vihkiminen ¶
ViHKiMiSKiRKONMENOT ¶
Kellonsoitto ¶
Saatto pariskunnan kans saattaa olla kellonsoittojen elikkä johtanto musikin aikana. ¶
Musikki  ¶
Kirkonmenot saatethaan alkaa urkumusikillä elikkä muula instry menttaali elikkä vukalimusikillä. ¶
Kokkointumissanat ¶
Fasta mumentti Jumalan, kolmi yhtheisen, nimessä tässä elikkä alkusanoitten johanossa. Ehotetuila elikkä vastaavanlaisila sanoila. p: (Jumalan:) Isän ja Pojan ja pyhän Hengen nimessä. elikkä p:  ¶
Jumalan, kolmiyhtheisen, nimessä.p: ¶
Jumalan etheen olema kokkointunheet/Met olema kokkointunheet NN:n ja NN:n avioliittosolmimisheen. Met olema täälä rukkoilemassa Jumalan siunausta teile ja jakamassa teän iloa. ¶
Virsi ¶
Ylistys  ¶
Vapaaehtonen mumentti ehotetuila elikkä muila sanoila.p: ¶
Ihanat oon tekosti, rakhauen Jumala, ihanasti olet meät luonu. Sinun rakhauesta met elämä. Sinua met halvama ylistää elämästä, joka jatkuvasti uuistuu.70 vihkiminen ¶
Johantosanat ¶
Fasta mumentti joilaki tässä ehot etuila johantosanoila.p: ¶
Avioliiton tarkotus oon antaa jatkoa sille rakhauelle, joka oon Jumalasta. Avioliiton solmiminen oon sanoa ”joo” toinen toisele, rakhauelle lahjana ja tehtävännä, ja se oon yhtheistä osalistumista yhtheiskunnan eistämisheen. Naimisissa eläminen oon luottamuksen ja keskinäisen kunnioittamisen osottamista niin valosinna ko pimmeinä päivinä. Se oon uskolisuuen ja huolenpion osottamista toisile, yhtheisen vasthuun ottamista koista ja lapsista ja yhtheisen tulevaisuuen yhessä kohtaamista, Jumalan armon voiman avula. elikkä p:  ¶
Avioliiton siunaa Jumala, Taihvaan ja maan luoja. Rakhaus oon Jumalan lahja, jonka saattaa ottaa vasthaan ja viä etheenkäsin. Teän tehtävä oon rakastaa toisia ilossa ja murheessa, Osottaa luottamusta ja keskinäistä kunnioittamista, ja yhessä vastata koista ja lapsista/teän koista ja uskolisesti olla toisten rinnala. Tet saatta noutaa voimaa rukkouksesta ja kirkonmenoista, Sanasta ja sakramäntistä. Antakaa Jumalan armon ja rauhan varjela teitä nyt ja aina. elikkä p:  ¶
Rakhaus oon Jumalan lahja. Tet (NN ja NN) kannatta myötä kaiken sen mitä tiättä rakhauesta, onnesta ja kivusta, valosista päivistä ja pimmeistä. Ko tet solmitta avioliiton tet näytättä, ette tet uskotta rakhautheen ja ette tet sanotta ”joo” teän tahthoon kuulua yhtheen. Naimisissa eläminen oon yhtheistä osalistumista yhtheiskunnan 71vihkimineneistämisheen, Keskinäisen huolenpion osottamista (yhtheisen vasthuun kantamista koista ja perheestä (lapsista)). Tet saatta uskolisesti kulkea rinnakkain ja ottaa vasthaan Jumalan lahjan päivä päivältä. Sallikaa Jumalan kantaa teitä hänen voimala ja armola, nyt ja aina. ¶
Raamatunlukua ¶
Fasta mumentti ehotetuila elikkä toisila raamatunsanoila. ¶
Pappi saattaa sanoa: ¶
Kuulema Raamatun sanoja rakhauen lahjasta ja vastuusta. ¶
Jeesus sano, ette Luoja alusta loi net miesihmiseksi ja vaimoihmiseksi ja vielä sano: ”Siksi mies häätyy jättää isän ja äitin ja pysyä vaimon kans, ja niistä tullee yks liha. Mitä Jumala oon yhistänny sitä ihminen ei saa mennä erothaan.” Matt 19:4–6. ”Tehemä ihmisiä meän kuvaksi, meän kaltaseksi. Net määräävä meren kaloja, taihvaan lintuja, karjaa, kaikkia villielläimiä ja kaikkia matelijoita joita maan päälä oon.” Jumala loi ihmisen omaksi kuvaksi, Jumalan kuvaksi hään sen loi. Mieheksi ja vaimoksi hään net loi. 1 Moos 1:26–28 ”Mihinkä sie menet, sinne mieki menen, ja mihinkä sie jäät, sinne mieki jään. Sinun kansasti oon minun kansani ja sinun Jumalasti oon minun Jumalani. Missä sie kuolet, sinne mieki halvan kuola, ja sinne mie halvan hauattavaksi.72 vihkiminen  ¶
Herra tehkhöön mulle vaikka mitä – vain kuolema meät erottaa.” Rut 1:16–17  ¶
Väkevä ko kuolema oon rakhaus, himo tinkimätön ko hauta. Sen nuolet oon leimahtavvaa tulta, leimuavaa liekkiä. Valtavat veet ei saata sammuttaa rakhautta, tulvaveet ei sitä vie mennessä. Korkea v 8:6–7  ¶
Teän rakhaus häätyy olla rehelistä. Vihatkaa pahhaa, riippukaa kiini hyvässä. Osottakkaa toisile hellyyttä. Voittakhoon toinen toisensa keskinäisesässä kunnioittamisessa. Room 12:9–10  ¶
Rakhaus oon kärsivälinen ja hyvä. Rakhaus ei ole riianhalunen, ei se killaa itteä, ei se isottele. Ei se käyttäy’y sopimattomasti, ei se ole itheensä menevä, ei se syty vihhaan, ei se pahhaa halva. Ei se vääryyestä ilotte mutta tottuuesta. Kaiken se kantaa, kaiken se uskoo, kaiken se toivoo, kaiken se kärsii. Mutta nyt pysyvä usko, toivo ja rakhaus, nämä kolme, ja suuriin niistä oon rakhaus. 1 Kor 13: 4–7, 13  ¶
Kantakaa toinen toisen kuormaa niin tet täytättä Kristuksen lain. Gal 6:2 73vihkiminen  ¶
Vihkipuhe ¶
Vihkipuhe oon fasta mumentti ja se saatethaan pittää tässä, elikkä ilmotuksen jälkhiin elikkä sitte joko ennen siunausta elikkä jälkhiin. ¶
Virsi/Musikkia *Kysymykset  ¶
Pappi asettaa kysymykset mor siusparile yksitellen. Morsiuspari ilmottaa ittekuki oman ”joo”. ¶
Jumalan ja tämän seurakunnan (näitten vierasmiesten) paikan päälä ollessa mie kysyn sulta, NN: Halvatkos sie ottaa tämän NN:n sinun vaimoksi/puolisoksi/mieheksi/puolisoksi ja rakastaa häntä vaston- ja myötäkäymisissä?  ¶
Joo. ¶
Jumalan ja tämän seurakunnan (näitten vierasmiesten) paikan päälä ollessa mie kysyn sulta, NN: Halvatkos sie ottaa tämän NN:n sinun vaimoksi/puolisoksi/mieheksi/puolisoksi ja rakastaa häntä vaston- ja myötäkäymisissä?  ¶
Joo. ¶
Sormusrukkous ¶
Pappi saapi sormuksen/sormukset. Rukkouksen jälkhiin pappi antaa takasi sormuksen/sormukset.p: ¶
Elämän Jumala, siunaa NN:n ja NN:n avioliitto. Anna tämän sormuksen/näitten sormusten olla merkkinä heile heän uskolisuuen ja keskinäisen rakhauen luppauksista. Vahvista heitä joka päivä elähmään luppauksishaan. Jeesuksen Kristuksen, (meän Herran) kautta. Ammen.74 vihkiminen*Luppaukset ja sormusten vaihettaminen  ¶
Morsiuspari sannoo luppaukset yksitellen. Net saatethaan laittaa vaphaasti neuvottelemalla papin kansa Luppaukset häätyvä ilmasta morsiusparin halun ellää usko lisuuessa ja rakastaa toinen toista vaston ja myötäkäymisissä siihen saakka, ette kuolema heät erottaa. ¶
Pappi saattaa sanoa: Sallikaa nyt tämän seurakunnan (näitten vierasmiesten) kuula teän luppaukset. ¶
NN, mie halvan rakastaa sinua, jakkaa ilon ja murheen sinun kansasti ja olla sulle uskolinen siihen saakka, ette kuolema meät erottaa. (Ja merkiksi tästä minun rakhauesta mie halvan kantaa/antaa sulle/ottaa vasthaan tämän sormuksen). elikkä  ¶
Mie, NN, otan sinut, NN, nyt minun vaimoksi/puolisoksi/mieheksi/puolisoksi , ja halvan rakastaa sinua ja jakkaa sinun kansa ilon ja murheen ja olla sulle uskolinen siihen saakka, ette kuolema meät erottaa. (Ja merkiksi tästä minun rakhauesta mie halvan kantaa/antaa sulle/ottaa vasthaan tämän sormuksen).  ¶
Mie, NN, otan sinut, NN, nyt minun vaimoksi/puolisoksi/mieheksi/puolisoksi , ja halvan rakastaa sinua, ja jakkaa sinun kansa ilon ja murheen ja olla sulle uskolinen siihen saakka, ette kuolema meät erottaa. (Ja merkiksi tästä minun rakhauesta Mie halvan kantaa/antaa sulle/ottaa vasthaan tämän sormuksen).75vihkiminen  ¶
Sormusten vaihettaminen tapahtuu.*ilmotus p: ¶
Tet oletta nyt solminheet avioliiton toisten kans ja vahvistanheet sen Jumalan ja tämän seurakunnan (näitten vierasmiesten) eessä. Tet oletta nyt puolisoja/mies ja vaimo . Muistuttakhoon nämät toisile antamat luppaukset teitä uskolisuuesta ja keskinäisestä rakhauesta, Jumalan huolenpiosta ja rakhauen lahjasta. Jumala siunakhoon teitä ja sulkekhoon teät siunauksheen nyt ja aina. Ammen.  ¶
Vihkipuhe ¶
Vihkipuhe oon fasta mumentti ja se saatethaan pittää tässä, elikkä raamatunlukemisen jälkhiin elikkä sitte joko ennen siunausta elikkä jälkhiin. ¶
Virsi/Musikkia  ¶
Esirukkous ¶
Morsiuspari saattaa polvistua. Joku ehotetuista rukkouksista elikkä joku muu esirukkous. ¶
Pappi/Johtohenkilö sannoo: ¶
Rukkoilemma teän ja teän jatkuvan yhtheisen elämän puolesta:p/j: Rakhauen Jumala,met kiitämä tästä päivästä, sen ilosta ja sen toihveista. Met rukkoilemma NN:n ja NN:n ja heän avioliiton puolesta. Kiitos rakhauesta, jonka het löysit toisista ja heän yhtheisestä elämästä. Kiitos tuesta jota het saava ja antava.76 vihkiminen ¶
Auta heitä anthaan antheeksi, suo heän päivittäin käestästi ottaa ilon voiman. Jeesuksen nimessä. Ammen. elikkä p/j: Jumala, joka olet rakhautta ja elämää,kiitos uteliaisuuesta ja rakastumisesta, uskolisesta rakhauesta ja syventyvästä yhtheenkuuluvuuesta. Met rukkoilemma NN:n ja NN:n ja heän avioliiton puolesta. Auta heitä jakhaan halun ja kaipauksen, nauhraan ja itkheen yhessä. Salli heän ymmärtää ja antaa toisile antheeksi. Lähätä heät muitten tykö jokka tartteva huolenpitoa ja tukea ja anna heile voimaa ellää uskossa sinhuun. Jeesuksen nimessä. Ammen. elikkä p/j: Pyhä Jumala, taihvaalinen isä, ikunen Jumala,  ¶
Taihvaan ja kaiken maan luoja, ko sie kaiken loit, sie loit meät sinun kuvaksi kans. Sie annoit meile armon hallita koko luomakuntaa, rakhauessa päätit näin. Jumala, armossasti katto NN:n ja NN:n/heän puohleen, jokka tässä eessästi sulta siunausta tahtova. Auta heitä elhään rakhauessa ja rauhassa, keskinäisessä uskolisuuessa, yhtheen kuuluvinna kunnioittaen toisia. Sulje heät arhmoosti ja voihmaasti (ja salli lasten olla heile iloksi ja avuksi), ja anna heile tämän elämän jälkhiin ikunen autuus. Sinun Poikasti, Jeesuksen Kristuksen, meän Herran kautta. Ammen.77vihkiminen ¶
Herran rukkous ¶
Pappi saattaa sanoa: ¶
Rukkoilemma Herran rukkouksen.s: ¶
Isä meitän joka olet taihvaissa. Pyhitetty olkhoon sinun nimesti. Tulkhoon sinun valtakuntasti. Tapahtukhoon sinun tahtosti niin taihvaassa ko maan päälä. Anna meile tänä päivänä meän jokapäivänen leipä. Ja anna meile antheeksi meän synti, niinku metki annama antheeksi niile jokka oon meitä vasthaan tehneet väärin. Äläkä joha meitä kiusaukshiin, mutta pelasta meät pahasta. Sinun oon valtakunta. voima ja kunnia iänkaikkisesti. Ammen. ¶
Vihkipuhe ¶
Vihkipuhe oon fasta mumentti kir konmenoissa ennen tätä elikkä sitte joko ennen siunausta elikkä jälkhiin.*Siunaus ¶
Pappi saattaa sanoa: ¶
Ottakaa vasthaan Jumalan/Herran siunaus: p: ¶
Herra siunakhoon teitä ja varjelkhoon teitä Herra valaskhoon kasuvensa teile ja olkhoon teile armolinen. Herra kääntäkhöön kasuvensa teän puohleen ja antakhoon teile rauhan. (Jumalan:) Isän ja Pojan (+) ja Pyhän Hengen nimessä. s: Ammen.78 vihkiminen elikkä p:  ¶
Herra siunaa teitä ja varjelee teitä Herra valasee kasuvensa teile ja osottaa teile armon. Herra kääntää kasuvensa teän puohleen ja antaa teile rauhan. (Jumalan:) Isän ja Pojan (+) ja Pyhän Hengen nimessä. s: Ammen. ¶
Virsi ¶
Musikkia  ¶
Saatto saattaa olla. Morsiuspari saattaa jää’ä seishoon Musikin aijaksi ja mennä ulos kellonsoiton aikana. 79vihkiminen ¶
Vihkiminen messun kansa1. Vihkimiskirkonmenojen järjestystä seurathaan Ilmotuksheen saakka, ¶
Vihkipuhe (jos se seuraa Ilmotusta), ja Esirukkous (saatethaan liittää Antheeksipyynön rukkous/Luovuttamisrukkous ja Luppauksen sanat).2. Sitte seurathaan Aterian järjestystä, katto Kirkonmenot ja Ehtooliskir-konmenot tässä ylhäälä siv. 35–45. Seuraavaa Prefasuunia saatethaan käyttää (musikki sarja A, katto piilaaka): ¶
Totisesti vain sie olet ylistyksen arvonen, kaikkivaltias Isä Pyhä Jumala. Sinua siunaama ja ylistämä kautta Jeesuksen Kristuksen, meän Herran. ¶
Prefasuuni jatkuu seuraavasti: ¶
Hänet lähätit rakhauesta toistukseksi, ette ilo olis täyelinen. Sinun rakhaus uuistaa kaiken mailman ja saapi meät elhään tahon mukasesti. ¶
Prefasuuni lopetethaan seuraavasti ¶
Siksi met halvama yhessä sinun uskolisten ja koko taihvaalisen joukon kansa ylistää nimeästi ja rukkoilen laulaa: 3. Aterian jälkhiin morsiuspari mennee etheen (jälkhiin Rukkous aterian jälkhiin). Sitte seuraa Vihkipuhe (ennen siunausta elikkä jälkhiin jos puhetta ei sitä ennen ole pietty). Siunaus, Virsi ja jos haluthaan Päättävä musikki ja saatto.80 vihkiminen ¶
Vihkimis ja kastekirkonmenot ¶
Jos kirkonmenot vietethään vihkimisen ja kastheen kans niin saatethaan käyttää seuraavaa järjestystä:1. Kirkonkellon soitto, Musikki , Kokkointumissanat, Virsi, Ylistys .2. Johantosanat (vihkiminen), Raamatunluku, Kysymykset, Rukkous sormusten puolesta, Luppaukset, Ilmotus3. Virsi4. Raamatunluku (Mark 10), Rukkous, Selittämissanat, Raamatunluku (Matt 28), Virsi , Uskontunnustus, Kasterukkous, Kastetapahtuma, Tervetuloatoivotus ( kastekynttilän sytyttäminen ).5. Virsi , Esirukkous, Herran rukkous, Kaste- ja vihkipuhe, Siunaus, Virsi,  ¶
Musikki . 81vihkiminen avioliiton siunaaminen  ¶
Siviliavioliiton elikkä muun järjestyksen mukhaan solmittu avioliiton siunaus toimitethaan niinku vihkimiskirkonmenot paitti johantosanat, jokka muutethaan niin ette ”ko tet oletta solminheet avioliiton” elikkä jotaki vastaavaa, ja Kysymykset ja Ilmotus jäävä poijes. Siunauskirkonmenoissa seurakunta rukkoilee Jumalan siunausta niile, jokka oon solminheet avioliiton. ¶
Kellonsoitto Kokkointumissanat Virsi Ylistys Johantosanat Raamatunluku Puhe Virsi/Musikkia Sormusrukkous Luppaukset Sormusten vaihettaminen Lähätyssanat morsiusparile Puhe Esirukkous Herran rukkous Puhe Siunaus Virsi Musikki  ¶
Luppaukset-mumentissä morsiuspari lausuu luppaukset toinen toisele ja pappi saattaa johanoksi sanoa jotaki luppauksista joita oon vihkimisessä annettu: ”Vahvistakkaa tässä Jumalan ja tämän seurakunnan (näitten vierasmiesten eessä) luppaukset, jokka oletta toisile antanheet.” Ilmotuksen siihaan pappi saattaa laittaa seuraavat Lähätyssanat morsiusparile:p: ¶
Muistuttakhoon nämät toisile antamat luppaukset teitä uskolisuuesta ja keskinäisestä rakhauesta, Jumalan huolenpiosta ja rakhauen lahjasta.Jumala siunakhoon teitäja sulkekhoon teät siunauksheen nyt ja aina. Ammen.82 vihkiminen ¶
Rekistreeratun partnerisuhtheen siunaus seuraa sammaa järjestystä, paitti Johantosanat ja Rukkous sormuksen/sormusten puolesta. Sana ”avioliitto” muutethaan sanaksi Partnerisuhe.83vihkiminenhautaus ¶
Neuvoja ¶
Hautauksessa oon kysymys siittä yhtheyestä, joka ulottuu kuolemantaphauksesta hautaamisheen, hyvästijäthöön ja muistotilasuutheen ja seuranthaan. Hautauksheen saattaa kuulua ulosveisu, ruuhmiin siirtäminen, hautauskirkonmenot ja hautaaminen. ¶
Hautauskirkonmenoissa seurakunta ja suruväki jättävä hyvästit vai-najalle ja luovuttava hänet Jumalan arhmoon. Hautauskirkonmenhoin kuuluva luovuttaminen, esirukkous ja hyvästijättö. Hautauskirkonmenoja johtaa se, jolla oon viralinen pätevyys suorittaa tehtävän Ruottin kirkon pappina. Ulosvientirukkousta, ruumishuohneelevientiä ja hauthaanlaskemista ilman yhtheyttä hautauskirkonmenhoin saattaa johtaa joku joka ei oli pappi. ¶
Kokkointumismusikkia saattaa olla ennen hautauskirkonmenojen alkua. Vainajan kastekynttilä saattaa olla sytytettynä kirkonmenojen aikana. Hetken hiljasuuele, joka antaa aikaa ajattelun syventymisheen, saatethaan erityisesti antaa paikkaa, vaikka Hautauspuhheen, Luovuttamisen elikkä Esirukkouksen jälkhiin. Sielunhoiolisista syistä Hyvästijättö saattaa tapahtua Raamatunlukemisen (ja virrenveisun) jälkhiin, ennen Esirukkousta ja Herran rukkousta. Kellonsoitto saattaa olla ko arkkua kannethaan ulos. ¶
Hautauskirkonmenojen paikka oon ensisijaisesti kirkko elikkä kappeli. ¶
Se saatethaan toimittaa sen sijasta kans kirkonmaala elikkä erityisistä syistä muussa paikassa. Jos kirkonmenot oon muussa paikassa ja ilman yhtheyttä kirkonmaahan seurathaan vaihtoehto A – loppusta kirkonmenojärjestystä. Jos kirkonmenot päätethään kirkossa elikkä kappelissa ja arkku sen jälkhiin kannethaan oottavhaan piihliin, kokkointunheet saattava seurata arkkua piilile. Pappi saattaa päättää lähätyssanoila, katto jatkossa siv. 93 ehotetuila lähätyssanoila. ¶
Jos hautauskirkonmenot kokohnaans tapahtuu kirkonmaala seurat-haan vaihtoehto B – loppusta kirkonmenojärjestystä. Luovuttaminen saattaa, yksinkertasen hautauskirkonmenojen taphauksessa, olla ko arkku elikkä uurna laskethaan hauthaan. ¶
Jos joku oon poismenny ja jo kremerattu käytethään luovuttamisruk-kousta ja ristinmerkkiä. Mullanviskaaminen saattaa tapahtua ko uurna laskethaan hauthaan.84 hautaus ¶
Siv. 94–96 oon vaihtoehtorukkouksia hautauspuhheen yhtheyessä. Siv 97–104 oon temattinen lista ehotetuista raamatunsanoista. Ohjeita Hauthaanlaskemisheen/Uurnanlaskemisheen, katto siv. XX Muita rukkouksia ja hartaushetkiä kuoleman yhtheyessä ja arkun äärelä (niinku ulosvientirukkous ja ruuhmiinsiirtäminen /ruumishuohneelevienti, katto lissää kirjasta En liten bönbok, Pieni rukkouskirja (2005)85hautaus ¶
HAUTAUSKiRKONMENOT ¶
Kellonsoitto ¶
Musikki  ¶
Kirkonmenot saatethaan alottaa urkumusikilla ja/elikkä muula instry mäntti elikkä vukalimusikilla ¶
Kokkointusmissanat ¶
Kokkointumissanat Jumalan, kolmiyhtheisen nimessä elikkä muita kokkointumissanoja elikkä alkurukkous.p: (Jumalan:) Isän ja Pojan ja pyhän Hengen nimessä elikkä p:  ¶
Jumalan, kolmiyhtheisen nimessä.p: ¶
Met olema kokkointunheet jättämhään hyvästit NN:le ja luovuttamhaan hänet Jumalan halthuun. ¶
Virsi ¶
Hautauspuhe ¶
Hautauspuhe saatethaan alkaa elikkä päättää ehotetulla ruk kouksella (katto siv. 94–96) elikkä muula rukkouksella. Raamatunsanoja saatethaan lukea Hautauspuhheen yhtheyessä.p: (Oi) Jumala, sie olet elämän kaltio. Sinussa met elämä ja liikuma ja olema. Varjele meitä elämässä ja kuolemassa sinun rakhauessa. Suo meän armosta päästä sinun valtakunthaasti. Poikasti Jeesuksen Kristuksen, meän Herran, kautta. Ammen.86 hautaus*Luovutusp: ¶
Laupias Jumala, met luovutamma NN:n sinun halthuun. elikkä p:  ¶
Jumalan, armorikhaan, nimessä met luovutamma NN:n hauan lephoon. ¶
Jatkuu joilaki seuraavilla luovuttamissanoila: ¶
Pappi pannee multaa kolme kertaa arkun pääle elikkä tekkee ristinmer kin arkun ylip: ¶
Maasta sie olet tullu. Maaksi sie hääyt taasen tulla. (+) Jeesus Kristus oon ylösnousemus ja elämä /Jeesus Kristus herättää sinut viimisennä päivänä. elikkä p:  ¶
Sie annoit hälle elämän. Ota hänet vasthaan sinun rauhhaan (+) ja anna hälle Jeesuksen Kristuksen kautta ilonen ylösnousemus. ¶
Luovuttaminen loppuu seuraavasti:p: ¶
Herra, Jumala, taihvaalinen Isä, Herra, Jumalan Poika, mailman vapahtaja, Herra, Jumala, pyhä Henki, armahta meitä. (Kuoleman hetkelä, viimisennä päivänä auta meitä, lempeä Herra Jumala.) Ammen. elikkä 87hautausp: Jumala,taihvaan ja maan Luoja, mailman pelastaja, elämän Henki, varjele meitä sinun valtakunnassa nyt ja aina. Ammen.  ¶
Raamatunluku ¶
Raamatunluku ehotusten mukhaan (siv 96–104, elikkä muila raamatunsanoila. ¶
Pappi elikkä johtaja saattaa sanoa:p/j: Kuuntelemma Raamatun sanoja ko oon turva Jumalassa, niin elämässä ko kuolemassa.p/j: Met luema…sta ¶
Virsi  ¶
Esirukkous ¶
Esirukkous ehotetulla elikkä muula rukkouksella. Maholisuus hiljasu utheen esirukkouksen yhtheyessä.p/j: Rukkoilemma. p/j: Jumala, met kiitämä sinua elämästä jonka sie meile annat. ¶
Se oon täynä iloa ja murhetta, työtä ja lepoa. Nyt met kiitämä sinua NN:stä/sta kaikesta siittä mitä hään sai vaikuttaa, kaikesta siittä mitä hään sai olla ja antaa. Auta meitä meän surussa ja auta meitä elhään elävien takia sen aijan mikä meilä oon jäljelä. Met kiitämä sinua sinun Pojasta Jeesuksesta Kristuksesta joka aukasee portin kuolemattomhaan elähmään. Kanna meitä tänä päivänä ja kaikkina päivinä ja anna meän kuola rauhassa ko se hetki koittaa. Ammen.88 hautaus elikkä p/j: Jumala,met kiitämä (sinua) NN:n elämästä (ja kaikesta mitä hään oon meile merkiny). Jumala, sulje meät kaikessa mitä met aattelemma, tunnema ja muistama, ja kaikessa mikä totteutu ja ei totteutunnu. Ole myötä elämässä joka jatkuu meän kuolemhaan saakka. Varjele meitä sinun rauhassa nyt ja kaikkina aikoina. Ammen elikkä p/j: Herra Jumala, joka olet meät luonu  ¶
Rukkous saatethaanja syleilet elävät ja kuohleet. lukea elikkä laulaa, ¶
Anna meile viishaat syämet musikki sarja A. katto piilaaka.ette käsittää elämän lyhhyys ja ottaa vasthaan joka päivä uutena lahjana. Elävä usko meile anna, poikhaasti Jeesuksheen Kristuksheen joka kuoli meän puolesta ja nousi hauasta antamhaan toivoa ja ellää aina ja nyt. Opeta meitä näkehmään meän synti ja elähmään pyhän tahtosti mukhaan. Ko meän kuolonpäivä tullee anna meän ilman huolta kohata viiminen hetki. Ko ikusuuen pääsiäisaamu sarastaa hauoitten päälä anna meän armosta nousta ikusheen elähmään. Ammen. elikkä p/j: (Oi) Jumala,sulle olema luovuttanheet NN:n. Sulle luovutamma ittemme. Auta meitä ja kanna meitä surussa ja kaipauksessa. Varjele meitä nyt ja ikusesti.89hautaus  ¶
Jeesuksen nimessä. Ammen. ¶
Herran rukkous ¶
Rukkous saatethaan alkaa sanoila:p: ¶
Rukkoilemma Herran rukkouksen.s: ¶
Isä meitän joka olet taihvaissa. Pyhitetty olkhoon sinun nimesti. Tulkhoon sinun valtakuntasti. Tapahtukhoon sinun tahtosti niin taihvaassa ko maan päälä. Anna meile tänä päivänä meän jokapäivänen leipä. Ja anna meile antheeksi meän synti, niinku metki annama antheeksi niile jokka oon meitä vasthaan tehneet väärin. Äläkä joha meitä kiusaukshiin, mutta pelasta meät pahasta. Sinun oon valtakunta. voima ja kunnia iänkaikkisesti. Ammen.90 hautaus ¶
A. Päätös kirkossa elikkä kappelissa: ¶
Virsi/Musikki  ¶
Hyvästijättö ¶
Hyvästijätössä saattaa olla musiik kia. Hyvästijättö saattaa sen siihaan olla Raamatunlukemisen (ja virren veisun) jälkhiin, ennen Esirukkousta ja Herran rukkousta. ¶
Virsi  ¶
Loppurukkous ¶
Pappi rukkoilee jonku seuraavista elikkä muista loppurukkouksista. ¶
Pappi rukkoilee loppurukkouksen arkun äärelä:p: Anna ¶
NN:le/lle/hälle (oi) Jumala/(oi) Herra, sinun rauha ja anna sinun ikunen valo (+) loistaa hälle. Ammen. elikkä p:  ¶
Jumala, joka olet ylösnousemus ja elämä, anna NN :le/lle/hälle sinun rauha ja anna sinun ikunen valo (+) loistaa hälle. Ammen.(*) Siunaus  ¶
Pappi saatta sanoa: ¶
Ottakaa vasthaan Jumalan/Herran siunuas/siunaus:p: ¶
Herra siunatkhoon teitä ja varjelkhoon teitä. Herra valaskhoon kasuvensa teile ja olkhoon teile armolinen. 91hautaus ¶
Herra kääntäkhöön kasuvensa teän puohleen ja antakhoon teile rauhan. (Jumalan:) Isän ja Pojan (+) ja Pyhän Hengen nimessä. elikkä p:  ¶
Herra siunaa teitä ja varjelee teitä Herra valasee kasuvensa teile ja osottaa teile armon. Herra kääntä kasuvensa teän puohleen ja antaa teile rauhan. Isän ja Pojan ja Pyhän Hengen nimessä. s: Ammen. ¶
Virsi Musikki  ¶
Lähätyssanat  ¶
Lähätyssanat saattava olla ehot etuila elikkä muila sanoila.p: ¶
Lähemä rauhassa, meän Herran Jeesuksen Kristuksen nimessä. Ammen. elikkä j:  ¶
Jumalan rauha, joka oon yli kaiken ymmäryksen, varjelee meän syämiä ja ajatuksia Kristuksessa Jeesuksessa. Ammen.92 hautaus ¶
B. Päätös kirkonmaala: ¶
Virsi  ¶
Musikki  ¶
Arkku kannethaan hauale. Kellonsoitto saattaa olla. ¶
Hauthaanlaskeminen ¶
Hyvästijättö ¶
Loppurukkous ¶
Pappi rukkoilee jonku ehotetuista elikkä muun loppurukkouksen.p: ¶
Anna NN :le/lle/hälle (oi) Jumala/(oi) Herra, sinun rauha ja anna sinun ikunen valo (+) loistaa hälle. Ammen. elikkä p:  ¶
Jumala, joka olet ylösnousemus ja elämä, anna NN:l e/lle/hälle sinun rauha ja anna sinun ikunen valo (+) loistaa hälle. Ammen.  ¶
Siunaus ¶
Siunaus saatethaan sen siihaan jakkaa kirkossa, ennen ko arkku kannethaan ulos kirkosta elikkä kappelista. ¶
Pappi saatta sanoa: ¶
Ottakaa vasthaan Jumalan/Herran siunaus:93hautausp: ¶
Herra siunatkhoon teitä ja varjelkhoon teitä. Herra valaskhoon kasuvensa teile ja olkhoon teile armolinen. Herra kääntäkhöön kasuvensa teän puohleen ja antakhoon teile rauhan. (Jumalan:) Isän ja Pojan (+) ja Pyhän Hengen nimessä. elikkä p:  ¶
Herra siunaa teitä ja varjelee teitä Herra valasee kasuvensa teile ja osottaa teile armon. Herra kääntä kasuvensa teän puohleen ja antaa teile rauhan. Isän ja Pojan ja Pyhän Hengen nimessä. s: Ammen. ¶
Virsi  ¶
Lähätyssanat  ¶
Lähätyssanat saattava olla ehotetuila elikkä muila sanoila.p: ¶
Lähemä rauhassa, meän Herran Jeesuksen Kristuksen nimessä. Ammen. elikkä p:  ¶
Jumalan rauha, joka oon yli kaiken ymmäryksen, varjelee meän syämiä ja ajatuksia Kristuksessa Jeesuksessa. Ammen. elikkä p:  ¶
Isän huolenpito, Pojan rakhaus ja pyhän Hengen läheisyys ympäröikhöön meitä päivän aikana, ja ko yö tullee ja ko ylösnousemuksen aamu koittaa. Ammen.94 hautaus ¶
Hautauskirkonmenojen rukkouksia rukkous 1 (Oi) Jumala, oon vaikea käsittää ette elämä yhtäkkiä loppuu (ja ette kaikki kesken liikettä vaimentuu). NN oon meiltä poijessa ja met surehtimma häntä. Tule meitä rakhauessa vasthaan ja kulje meän kans kuolemasta ikusheen elähmään. rukkous 2 Herra, meän Jumala, sie olet meän turva sukupolvesta sukupolhveen. Vuet ja päivät vaihtelevva, mutta sie olet aina sama. Sinun armo kantaa elämässä ja kuolemassa. Muistama ja kiitämä siittä mitä sie annoit NN:n kautta. Ota hänet vasthaan sinun valtakunnassa. Sinun Poikasti Jeesuksen Kristuken, meän Herran kautta. Ammen. rukkous 3 Laupias Jumala, sie yksin saatat antaa lohtua ja rohkheutta. Varjele meitä uskossa sinun Poikhaan Jeesuksheen Kristuksheen. Vahvista meitä toivossa ette NN nousee kuohleista. Jeesuksen Kristuksen, meän Herran kautta. Ammen.95hautaus rukkous 4 Jumala, met kiitämä sinua elämästä jonka meile annat. Se oon ihanaa ja salaperästä, (kaunista ja hankalaa). kiitos ko täytät meän elämän ikusuuen valola, aijan ja paikan toisela puolen. Kiitos sinun Pojasta, Jeesuksesta Kristuksesta. Auta meitä näkheen ette hään oon se joka portin aukasee kuolemattomhaan elähmään. Ammen. rukkous 5 (Herra) Jeesus Kristus, sie näet meän murheen ja yksinhäisyyen, meän kysymykset ja meän rauhattomuuen. NN:n kuolemaa oon ankara käsittää. Meän epätoivossa met käänymä sinun puohleen. Sie joka olet ristilä kärsinyt, tule meitä vasthaan rakhauessa. Vie meät kuolemasta ikusheen elähmään. Ammen. rukkous 6 Laupias Jumala, joka tulet vasthaan eläviä ja kuohleita, joka kannat kaiken mikä oon ollu, oon ja tullee olheen, ympäröitte meät sinun rakhauella. Poikasti Jeesuksen Kristuksen, meän Herran kautta. Ammen.96 hautaus rukkous 7 Jumala, sitä ei saata käsittää, ette elämä saattaaki olla niin kaunis ja täynä iloa ja sitte yhtäkkiä muuttua ja ottaa kipeästi. Ota vasthaan NN sinun sylhiin, kanna häntä likelä syäntästi sinun rajattomassa rakhauessa. Kanna meitäki yhtä likelä sinua ja anna meile voimaa jatkaa ellää. Ammen. rukkous 8 (Oi) Jumala, met olema sinun eessä surussa ja epätoivossa kaiken sen kans mitä emmä ymmärä, kaiken sen kans mikä muuttu toiseksi, (kaiken sen kans mikä tuntuu väärältä ja rikkinhäiseltä). Sie näet meän kyynelheet, meän epätoivon ja vihastumisen. Sie näet kans meän kiitolisuuen ko NN oon eläny ja ollu. Jumala, tule meän tykö sinun rakhauen ja lämmön kans, auta meitä jaksamhaan etheenpäin. Ota vasthaan NN sylhiisti sinun rajattomassa rakhauessa. Ammen.97hautaus katoavaisuus ja vastuu Herra, sie olet ollu meän turva sukupolvesta sukupolhveen. Sie olit ennen ko vaarat synnyit, ennen ko maa ja mailma tulit. Sie olet Jumala ikusuuesta ikusuutheen. Ps 90:1–2  ¶
Seittemänkymmentä vuotta meän elämä oon, kaheksankymmentä, jos vomia piisaa. Pakenevat vuet oon vaivaa ja raatamista, heti kaikki oon menny ohi, ja met olema poijessa. Ps 90:10  ¶
Opeta meitä käsithään kunka vähäset meän päivät oon, niin meän syän voittaa viishautta. Ps 90:12  ¶
Ihmisen päivät oon ko ruuho: se kukoistaa ko maan kukkanen, ko tuuli pyhkäsee sen yli, se ei sitä kestä, paikka, jossa se oli oon tyhjä. Mutta ikusesti riittää Herran armo. Ps 103:15–17  ¶
Syvvyyestä mie huuan sinua, Herra. Herra, kuule minun huuto, ota vaarin ko mie sulta rukkoilen! Jos sie Herra panisit synnit muisthiin, kukas, Herra, silloin kestäs Mutta sinun tykönä oon antheeksiantamus, ja siksi sinua piethäänki kunniassa. Mie ootan Herraa, mie kaipaan, mie toivon kuulevani hänen sannaa. Mie kaipaan Herraa enämpi ko aamuvahit aamua, ko aamunvahit aamua. Ps 130:1–6 98 hautaus  ¶
Oon kirjotettu: Niin varmasti ko mie elän, sannoo Herra, minun eessä kaikki polvet taipuva, ja kaikki kielet ylistävvä Jumalaa. Niin jokanen meistä häätyy tehä räkinkin Jumalan eessä. Room 14:11–12  ¶
Niin oon kuohleitten ylösnousemuski. Se mikä katoavaisuuessa kylvethään nousee ylös turmeltumattomana. Se mikä kylvethään kelvottomana nousee ylös kunniassa. Se mikä heikouessa kylvethään nousee ylös täyessä voimassa. 1 Kor 15:42–43  ¶
Tet, jokka sanotta: ”Tänä päivänä elikkä huomena met lähemä siihen ja siihen kaupunkhiin ja jäämä sinne vueksi tekheen hyviä kauppoja”, tet että tiä minkälainen teän elämä oon huomena. Tet oletta uppuraa joka näkkyy vain silmänräphäyksen. Jaak 4:13–14  ¶
Lapsukaiset, emmä rakasta tyhjilä sanoila mutta teoissa ja tottuuessa. Silloin met käsitämmä, ette met olema tottuuen lapsia, ja jos meän syän meitä tuomittee niin met saatama hänen eessä vakkuuttaa, ette Jumala oon meän syäntä isompi ja ymmärtää kaiken. Rakhaat, jos meän syän ei meitä tuomitte met saatama seisoa turvalisesti Jumalan eessä. 1 Juh 3:18–21 turva jumalassa Mie kyllä tiän mikkä minun aatokset teistä oon, sannoo Herra: menestystä, ei onnettomuutta. Mie annan teile tulevaisuuen ja toivon. Ko tet käänyttä minun puohleen ja rukkoiletta minua mie kuuntelen teitä. Ko tet minua haetta niin tet minut löyättä. Joo, jos tet kaikesta syämestä minua haetta mie annan itteni teile löyettäväksi, sannoo Herra. Jer 29:11–14 99hautaus  ¶
Herra oon minun paimen, ei multa mithään puutu. Hään viepi minut vihreile laitumille, hään antaa minun levätä suvanoila. Hään antaa mulle uutta voimaa ja ohjaa minua oikeile teile, hänen nimensä kunniaksi. Pimmein laaksokhaan ei minua pölätä, ko sie olet minun kans, sinun vittakeppi ja sauva oon minun turva. Ps 23:1–4  ¶
Mutta mie luotan sinhuun, Herra, ja sanon: Sie olet minun Jumala. Ps 31:15  ¶
Jumala oon meän turvapaikka ja meän voima, apu häässä, ja hään ei koskhaan ole pettäny. Siksi met emmä pölkää vaikka maa tärisis ja vaarat syöksysit meren syvvyytheen, vaikka veet pauhaisit ja kiehusit, ja vaarat tärisisit meren hurjassa myrskyssä. Ps 46:2–4  ¶
Mutta nyt mie aina olen sinun tykönä, sie piätät minua käestä. Sie johat minua tahtosti jälkhiin, sie kuljetat minua ihanuuen tietä. Jos mie sinut taihvaassa omistan mie en misthään muusta perusta maan päälä. Minun ruumis ja rohkheus pettäkhöön, mutta mulla oon Jumala, hään oon ikusesti minun kallio. Ps 73:23–26 100 hautaus  ¶
Mie katton vaaroile päin: mistäs minun apu tullee? Apu tullee Herralta, joka oon tehny taihvaan ja maan. Hään ei salli sinun jalan lipsahtaa, hään varjelee aina sinun askelheita . Hään ei koskhaan nuku, hään valvoo aina, hään, joka suojelee Iisraeeliä. Herra varjelee sinua, hänen varjossa saat vaeltaa, hään kulkee sinun vierelä. Aurinko ei sinua päivälä vahinkoitte, ei kuu yölä. Herra varjelee sinua kaikesta pahasta, kaikesta mikä uhkaa sinun elämää. Herra varjelee sinua, elämän kaikissa vaihheissa, nyt ja ikusesti. Ps 121  ¶
Vaikka ottasin aamunkoiton siivet, vaikka menisin levole meren äärele, sie ulettusit sinneki ja ottasit minua käestä. Jos mie sanon: Pimeä peittäkhöön minut, valo minun ympärillä muuttukhoon yöksi, niin pimeä ei ole pimeätä sulle, yö oon valosa ko päivä, itte pimeä oon valoa. Ps 139: 9–12 Vanhurskasten sielut oon Jumalan käessä, mikhään kipu ei niitä sauta. Viish 3:1  ¶
Jeesus sano: ”Tulkaa minun tykö, kaikin tet jokka oletta rasitettuja; mie annan teile levon. Ottakaa pääle minun kantopuu ja oppikaa multa, mie ko olen siivo ja nöyrä syämestä, niin tet löyättä levon teän sieluile. Minun kantopuu oon sopiva ja minun kuorma keveä.” Mat 11:28–30 101hautaus  ¶
Jeesus sano: ”Eikös kahta varpusta myyä kahela kuparirahala? Eikä yksikhään niistä ole varissu Jumalan muistista. Ja kaikki teän hiuksetki oon räknätty. Älkää pöläkkö. Tet oletta paljon enämpi väärtiä ko varpuset.” Lyyk 12:6–7  ¶
Niin Jumala rakasti mailmaa, ette anto sille oman ainuan poikansa, ette net jokka hänheen uskova ei mene hukhaan mutta saava iänkaikkisen elämän. Nähkääs, ei Jumala lähättänny poikaansa mailhmaan, ette se tuomittis mailman, mutta ette mailma sen kautta pelastus. Juh 3:16  ¶
Jeesus sano: ”Mie olen ylösnousemus ja elämä. Joka uskoo minhuun se ellää vaikka se kuolis; ja se joka ellää ja uskoo minhuun se ei koskhaan kuole. Juh 11:25–26  ¶
Mie olen varma ettei kuolema eikä elämä, ei enkelit eikä henkivallat, ei mikhään mikä oon eikä tullee olheen, ei vallat korkeuksissa eikä vallat syvvyyessä ei mikhään muukhaan luotuista saata erottaa meitä Jumalan rakhauesta Kristuksessa Jeesuksessa, meän Herrassa. Room 8:38–39  ¶
Ei kukhaan meistä elä ittensä vuoksi, eikä kukhaan kuole ittensä vuoksi. Jos met elämä, met elämä Herrale, ja jos met kuolema, met kuolema Herrale. Elämä met elikkä kuolema niin met nähkääs kuuluma Herrale. Room 14:7–9 102 hautaus luppaus ja toivo Jumala tuhoaa kuoleman ikusesti. Herra Jumala pyhkii kyynelheet kaikkien poskilta ja tekkee lopun hänen kansan alentumiselle kaikkialla mailmassa. Herra oon puhunu. Sinä päivänä sanothaan: Nähkääs, tämä oon meän Jumala, se pelastaja jota met toivoima. Tämä oon Herra johonka panima toivon, riemuitkaamme ilosta, hään tuli meile pelastukseksi. Jes 25:8–9  ¶
Jeesus sano: ”Jumala ei ole kuohleitten Jumala ko elävien, hälle kaikin elävä.” Lyyk 20:38  ¶
Jeeus sano: ”Minun lamphaat kuuleva minun äänen, ja mie tunnen heät, ja net oon minun myötä. Mie annan heile ikusen elämän, eikä net koskhaan jou’u hukhaan, eikä kukhaan heitä kisko minun käsistä.” Juh 10:27–28  ¶
Jeesus sano: ”Älkää tunteko pölköä. Uskokaa Jumahlaan ja uskokaa minhuun. Minun isän talossa oon monta huonetta. Enhään mie muuten sanos, ette mie lähen poijes valmisthaan teile paikkaa? Ja jos mie nyt lähen poijes ja valmistan teile paikkaa, niin mie tulen takasi nouthaan teät minun tykö, ette tetki oletta sielä missä mie olen.” Juh 14:1–3  ¶
Vielä met näemä salaperäsen peilikuvan; sitte met kattoma kasuvista kasuhviin. Vielä minun tieto oon rajalinen; sitte se oon täyelinen niinku Jumalan tieto minusta. Mutta nyt net kestävä: usko, toivo ja rakhaus, nämät kolme, ja suuhriin niistä oon rakhaus. 1 Kor 13:12–13 103hautaus  ¶
Tämän katoavaisuuen häätyy vaatita katoamattomuuela ja tämän kuolevaisen kuolemattomuuela. Mutta ko katoavaisuus vaatitethaan katoamattomuuela ja kuolevaisuus kuolemattomuuela, niin silloin se oon niinku kirjotuksen sana sannoo: Kuolema oon nielty ja voitto voitettu. Kuolema, missäs oon voittosti? Kuolema, missäs oon terästi? Kuoleman terä oon synti ja synti saapi voimansa laista. Jumalalle kiitos ko hään antaa meile voiton Jeesuksen Kristuksen meän Herran kautta. 1 Kor 15:33–57  ¶
Met tiämä, ette ko se maja joka oon meän maalinen asunto, revithään niin Jumalalla oon meile rakenus taihvaassa, ikunen asunto jota ei ole tehty ihmiskäsin. Ko met olema täälä met huuama ikävästä ette saisima vaatita ittemme meän taihvaalisella asunolla. Ko met sen olema saahneet pääle met emmä seiso alastominna sielä. Met, jokka vielä asuma majassa huuama alaspainettuina; methään emmä halva tulla riisutuiksi, met halvama tulla vaatitetuiksi, niin ette se mikä oon kuolevaista tulis nieletyksi elämältä. 2 Kor 5:1–4  ¶
Meän kotimaa oon taihvaassa, ja sieltä met kans ootama häntä, joka meät pelastaa, herra Jeesus Kristus. Hään muuttaa sen ruuhmiin joka meilä oon alemuuessa niin, ette se tullee samanlaiseksi ko se mikä hällä oon ihanuuessa, ko hällä oon valta panna kaikki allensa. Fil 3:20–21  ¶
Täälä maan päälä meilä ei ole pysyvää kaupunkia, mutta met haema sitä kaupunkia, joka oon tulossa. Hepr 13:14  ¶
Rakhaat, met olema nyt Jumalan lapsia, mutta vielä ei ole tullu ilmi mitä meistä tullee. Mutta met tiämä, ette ko hään ilmestyy met tulema hänen kaltasiksi, met saama nähä hänet semmosenna ko hään oon. 1 Juh 3:2  ¶
Älkää pöläkkö. Mie olen ensimäinen ja viiminen ja hään joka ellää. Mie olin kuolu, mutta nähkääs, mie elän iänkaikkisesta iänkaikkisheen, ja mulla oon kuoleman ja kuoleman valtakunnan auvaimet. Ilm 1:17–18 104 hautaus  ¶
Ja mie kuulin valtaistumelta voimakhaan äänen joka sano: ” Kattokaa, Jumalan maja ihmisten keskelä, ja hään tullee itte ashuun heän keskuuessa, ja heistä tullee hänen kansa, ja Jumala itte tullee olheen heän tykönä, ja hään tullee pyhkhiin kaikki kyynelheet heän silmistä. Kuolemaa ei ennää ole, eikä murhetta eikä valitusta eikä kipua ennää ole. Nähkääs, se mikä kerran oli, oon poijessa.” Ilm 21:3–4 105hautaus  ¶
HAUTHAANLASKEMiNEN/ ¶
UURNANLASKEMiNEN ¶
Virsi  ¶
Virsi saatethaan lukea elikkä veisata. ¶
Raamatunluku j: (Jumalan:) Isän ja Pojan ja pyhän Hengen nimessä. ¶
Ehotettuja raamatunlukemisen vaihtoehtoja. Muita raamatunluke misiä saattaa olla. ¶
Ihmisen päivät oon ko ruuho: se kukoistaa ko maan kukkanen, ko tuuli pyhkäsee sen yli, se ei sitä kestä, paikka, jossa se oli oon tyhjä. Mutta ikusesti pyssyy Herran armo. Ps 103:15–17  ¶
Sie ympäröittet minua kaikin puolin, olen kokohnaans sinun käessä. Ps 139:5  ¶
Jeesus sano: ”Mie olen ylösnousemus ja elämä. Joka uskoo minhuun se ellää vaikka se kuolis; ja se joka ellää ja uskoo minhuun se ei koskhaan kuole. Juh 11:25–26  ¶
Jeesus sano: ”Älkää tunteko pölköä. Uskokaa Jumahlaan ja uskokaa minhuun. Minun isän talossa oon monta huonetta. Enhään mie muuten sanos, ette mie lähen poijes valmisthaan teile paikkaa? Ja jos mie nyt lähen poijes ja valmistan teile paikkaa, niin mie tulen takasi nouthaan teät minun tykö, ette tetki oletta sielä missä mie olen.” Juh 14:1–3 106 hautaus  ¶
Rukkous ¶
Muuta rukkousta saattaa olla. ¶
J: ¶
Sulle, meän Jumala ja Luoja, met luovutamma NN:n. met olema pieniä ja hauhraita, mutta met luotama siihen, ette sie joka meile olet antanu elämän ympäröittet meitä kuolemassa ja ikusuuessa. Met tarttema sinun läheisyyttä nyt ja aina. Kiitos NN:n maanpäälisestä elämästä, kiitos kaikesta mitä olema saahneet jakkaa. Auta meitä elhään elävien takia sen aijan mikä meilä oon jäljelä. Ammen. ¶
Uurna laskethaan hauthaan. Omhaiset saattava jättää hyvästit. ¶
Herran rukkous ¶
Rukkous saatethaan alkaa sanoila: p: ¶
Rukkoilemma Herran rukkouksen.s: ¶
Isä meitän joka olet taihvaissa. Pyhitetty olkhoon sinun nimesti. Tulkhoon sinun valtakuntasti. Tapahtukhoon sinun tahtosti niin taihvaassa ko maan päälä. Anna meile tänä päivänä meän jokapäivänen leipä. Ja anna meile antheeksi meän synti, niinku metki annama antheeksi niile jokka oon meitä vasthaan tehneet väärin. Äläkä joha meitä kiusaukshiin, mutta pelasta meät pahasta. Sinun oon valtakunta. voima ja kunnia iänkaikkisesti. Ammen.107hautaus ¶
Loppurukkous j: ¶
Anna NN: le/lle/hälle (oi) Jumala/(oi) Herra, sinun rauha ja anna sinun ikunen valo (+) loistaa hälle. Ammen. elikkä  ¶
Jos kirkonmenot alotethaan kirkossa/kappelissa ja päätethään hauala niin Loppurukkous ja Siunaus saattava vaihettaa paikkaa: Siunaus kirkossa, sitte saattoväki mennee hauale ja loppurukkous rukkoihlaan. j: ¶
Jumala, joka olet ylösnousemus ja elämä, anna NN: le/lle/hälle sinun rauha ja anna sinun ikunen valo (+) loistaa hälle. Ammen.  ¶
Loppurukkous ehotusten mukhaan elikkä muila sanoila. ¶
Siunaus ¶
Johtaja saattaa sanoa: ¶
Rukkoilemma Jumalan/Herran siunausta/siunauksen.j: ¶
Herra siunatkhoon meitä ja varjelkhoon meitä. Herra valaskhoon kasuvensa meile ja olkhoon meile armolinen. Herra kääntäkhöön kasuvensa meän puohleen ja antakhoon meile rauhan. (Jumalan:)Isän ja Pojan ja Pyhän Hengen nimessä. s: Ammen. elikkä j:  ¶
Herra siunaa meitä ja varjelee meitä Herra valasee kasuvensa meile ja osottaa meile armon. Herra kääntää kasuvensa meän puohleen ja antaa meile rauhan. (Jumalan:) Isän ja Pojan ja Pyhän Hengen nimessä. s: Ammen.108 hautaus ¶
Virsi Lähätyssanat j:  ¶
Lähemä rauhassa, meän Herran Jeesuksen Kristuksen nimessä. Ammen. elikkä j:  ¶
Jumalan rauha, joka oon yli kaiken ymmäryksen, varjelee meän syämiä ja ajatuksia Kristuksessa Jeesuksessa. Ammen. elikkä j:  ¶
Isän huolenpito, Pojan rakhaus ja pyhän Hengen läheisyys ympäröikhöön meitä päivän aikana, ja yön tullen ja ko ylösnousemuksen aamu koittaa. Ammen.kyrkokanslietpostadress: 751 70 Uppsala besöksadress: Sysslomansgatan 4telefon: 018-16 95 00 fax: 018-16 96 40 www.svenskakyrkan.se ¶
Hyvä tietää Kirkkovaalista 2005  ¶
Ruottin kirkko oon demokraattinen ja se vaatii ette net nuin 5,8 miljoonaa äänivaltasta jäsentä oon innokhaita ja ottavat vastuuta. Kirkossa valithaan joka neljäs vuosi kukkapäättävät seurakunnissa, yhtheisöissä, hiippakunnissa (stift) ja kirkkokokkouksessa. ¶
Pyhänä 18 septemberiä, 2005 Ruottin kirkhoon oon vaalit. Äänestää saapi se joka kuuluu Ruottin kirkhoon ja viimisthään vaalipäivänä täyttää 16 vuotta. Kirkkovaalissaäänestethään etukätheen registreerattuja nimettyjä ryhmiä (niitä kuttuthaan ylheisissä vaalissa puoluheiksi). Sitte saattaa äänestää henkilöä kans – eli markeerata senkantitaatin jonka mielumin halvais valituksi. ¶
Näihin saatat äänestää  ¶
Seurakunta Se seurakunta jossa olet kirjoila. Kirkkovaltuusto eli niin sanottu suohraan valittukirkkoneuosto oon seurakunnan korkhein päättävä orgaani.  ¶
Yhtheisö Jos se seurakunta jossa olet kirjoila, kuuluu yhtheishöön, niin valithaan kans yhtheisheenkirkkovaltuusthoon. Siinä seurakunnat tekevät yhtheistyötä olletikki ekonoomisissa kysymyksissä.  ¶
Hiippakuntavaltuusto Ruottin kirkko oon jaettu kolhmeentoista hiippakunthaan. Joka hiippakuntaa johtaa piispaja siihen kuuluvat seurakunnat sen geugraaffisella aluheela. Hiippakunnan tehtävä oon parantaa ja valvoa seurakuntaelämää. Hiippakuntavaltuusto oon hiippakunnan korkheinpäättävä orgaani.  ¶
Kirkkokokkous Ruottin kirkon korkhein päättävä orgaani.  ¶
Olla matkassa  ¶
Kirkkovaalitten kautta, 18 septemberiä, kaikila jokka kuuluvat Ruottin kirkhoon oon maholisuus ola matkassa muo´ostamassa tulevaisuuen kirkkoa. Sen saattaa tehhääänestämällä eli kuulumalla niihin joita saapi äänestää nimeämisryhmässä. Sitä saattaa olla matkassa valhmiissa nimeämisryhmässä eli perustaa oman. Valituksi saattaa tullajos täyttää vähhiinthään 18 vuotta viimisthään vaalipäivänä. Brosjyyri ”Olla matkassa”, joka oon kirjotettu ruottiksi, kertoo kunka saattaa osalistua i Kirkkovaalissa. Sen saattaa noutaa Internetistä: http://www.svenskakyrkan.se/kyrkoval2005/4.htm ¶
Aikataulu 15 aprilliä pitäs hakemus siittä ette halvaa registreerata nimeämisryhmän eli ilmottaa kantitaatin olla hiippakunnan hallituksela eli kirkkohallituksela. Viiminen päivä oon 15majta/toukokuuta.31 augustiä äänestyskortit häätyvät olla tulheet kaikile jokka saavat äänestää. Septemberin 5-14 päivän välilä saattaa äänestää etukätheen. Äänestyskortti vaaithaan aina ko äänestää etukätheen. Preivin kautta saattaa kans äänestää ja sie saatat lähättääjonku muunki äänestämhään ittesti eestä. Jos äänestät preivin eli jonku muun henkilön kautta vaaithaan erityiset kuertit joita saat sinun seurakunnalta.18 septemberiä, 2005 äänestethään Vaalihuohneila. Vaalihuone ja aukioloaijat oonäänestyskortissa.1 januaria, 2006 net jokka valithaan alkavat toimimhaan.  ¶
Vihkiminen - Svenska kyrkan - Om oss ¶
Tanja Petersdottir Eskandari och Salman Eskandari. ¶
Kirkolinen vihkiminen on sympoolirikas jumalanpalvelu. Met luppaama toisile Jumalan ja vierhaitten eessä ette huoltaa rakhautta ja seisoa toisitten laijala elämän läpi. Met tahoma Jumalan siunata meän avioliittoa ja auttaa meitä kaikitten vaikeuksitten läpi mitä kohtaama elämän aikana. ¶
On hyviä maholisuuksia panna personaalisen leiman vihkimisheen. Jokku pariskunnat haluavat kirjottaa omia luppauksia, laulaa laulun toisile eli tehhä jotakin muuta henkilökohtaista. Perustana on ette jumalanpalvelu on ilossa ja kiitolisuuessa elämän ja rakhauen lahjasta sekä avioparile ette vierhaile. ¶
Vihkimiskeskustelu  ¶
Kirkolisen vihkimisen eelä käypi aina vihkimiskeskustelu missä pappi ja aviopari suunittelevat vihkimistä. Mikkä tekstit pittää valita, kuinka luppaukset pitävät olla, kuka tekkee mitä ja koska? Tavalisesti pappi pruukaa kans kysyä avioparilta koska ja kuinka net kohtasivat, mistä net erittäin tykkäävät toisista, mitä net pruukaavat tehhä yhessä. Stressatulle avioparile se saattaa olla rentoutuva tilaisuus kun laskee kontrollin planeerinkista vähäksi aikaa ja konsentreeraa siihen miksi sitä oikeasthaan mennee naimishiin justhiins toisitten kansa. Papile se on yks maholisuus oppia tuntemhaan henkilöt paremin ja on hyvä pohja vihkijäispuhheele. Keskustelu saattaa tapahtua kirkossa eli avioparin koissa. Jos keskustelu on koissa pruukathaan valvoa ette piethään ekstra kohtauksen kirkossa ette paikan päälä saattaa käyä läpi koko seremonian. ¶
Erit perintheet  ¶
Ruottissa met saama paljon vaikutheita olletikki amerikkalaisesta kulttuurista. Tämä lyöpi läpi kans monen avioparin toivomuksissa häistä. Tavalinen kysymys on jos aviovaimon isä saattaa viä tyttären etheen alttarile. Ei mithään Ruottin kirkossa kielä sitä tappaa, mutta piian kannattee miettiä toimen sympoliikasta. Alkuperäsesti se merkittee ette vastuu vaimosta jätethään isältä miehele ja se tullee siittä aijalta kun vaimot ei olheet täysikäsiä. Jokkut papit saattavat siittä syystä kieltää ette aviovaimon isä johtaa alttarile tyttärensä. Ruottissa on perine ette aviopari mennee yhessä etheen, sympoolina siittä ette vaimo itte valittee miehensä ja mies itte valittee vaimonsa ja ette net vaphaasta tahosta tasa-arvosin kulkevat vihkimisheen. ¶
// ¶
Jäsenyys - Svenska kyrkan - Om oss ¶
Kysymyksiä jäsenyyestä Aiemin tulthiin jo syntyessä auttomaattisesti jäseneks Ruottin kirkhoon. Tänä päivänä tullee jäseneksi kastamisen kautta. Sekä lapsia, nuoria ette vanheempia saattaa kastaa. Jos lapsi ei ole kastettu huoltaja saattaa ilmottaa ette heän lapsi pittää olla jäsen Ruottin kirkossa. Lapset yli kakstoista vuotta vanhaat pitävät itte antaa luvan siihen.  ¶
Jos olet jo kastettu muussa kristilisessä seurassa sie saatat tulla Ruottin kirkon jäseneksi jälkhiin keskustelun papin kansa. Sie joka olet jättäny Ruottin kirkon olet tervetulonen takashiin jäsenenä. Jos olet epävarma sinun jäsenyyestä eli on muita kysymyksiä jäsenyyestä sie voit ottaa yhteyttä sen seurakunnan kansa missä asut. ¶
Jäsenyysmakso Ruottin kirkon toiminta Ruottissa ja ulkomaila maksethaan jäsenyysmaksola, joka kans kuttuthaan kirkonmaksoksi. Suuriin osa mennee sinun paikalisheen seurakunthaan. Makso pittää riittää arkityöhön lapsitten, nuoritten ja vanheemitten kansa, ja kuorhoin ja soppaköökhiin, sairalakirkhoon, perheen neuvonanthoon, sjuuripaphiin, kohtauspaikhoin ja toiminthaan yksinhäisile ja koittomille. Kaikin avustavat kans hoitaa maaseuun kirkkorakenuksia ja kulttuurihistuurialisia arvoja tuleville sukupolvile. Kuinka paljon maksat jäsenyysmaksoa riippuu kahesta variaapelista: sinun tulosta ja mihinkä seurakunthaan kuulut. Maan kirkkomakson keskimäärä on 2011 0,99 prusenttia sinun kunnan verotettavasta tulosta.  ¶
Hautajaiskostanus Kaikin, jokka on kirjotettuna Ruottissa, maksavat oplikatuurisen hautajaiskostanuksen. Maan keskiarvon kostanus 2011 on 0,24 prusenttia kunnan verotettavasta tulosta. Ruottin kirkko on päämiehenä Ruottin hautajaistoimistosta, paitti Stokholmin kaupunkissa ja Tranåsin kunnassa. Veroilmotuksessa seisoo kuinka suuri sinun kirkonkostanus ja hautajaiskostanus on.  ¶
Ulospääsy Ruottin kirkosta Jos päätät ette jättää Ruottin kirkon sie ilmotat sen paikaliselle seurakunnale. Sie saatat soittaa, käyä paikala eli kirjottaa sinun seurakunnale ja tahtoa planketin ulospääsystä. Sie saatat kans lähättää tavalisen preivin seurakunnale, missä on henkilökohtaisesti allekirjotettu pyyntö. Jos olet epävarma mihinkä seurakunthaan kuulut sie saatat hakea sitä tästä länkistä joka on oikeala puolela.  ¶
// ¶
Laki (2009:724) kansalisista minuriteetistä ja minuriteettikielistä /Astuu voihmaan I:2010-01-01/ Ylheiset säänöt 1 § Tässä laissa oon määräyksiä kansalisista minuriteetistä, kansalisista minuriteettikielistä, hallintoaluheista ja oikeuksista käyttää minuriteettikieliä yhtheyksissä hallintoviranomhaishiin ja tuomioistuihmiin ja määräyksiä joistaki velvolisuuksista esikoulu- ja vanhuustenhoitotoiminassa. Laissa oon kans määräyksiä lain käyttämisen seuraamisesta. 2 § Kansaliset minuriteetit oon juutalaiset, roomit, saamelaiset, ruottinsuomalaiset ja tornionlaaksolaiset. Tämä sen mukhaan mitä luppauksia Ruotti oon tehny Euruupan neuoston raamisopimuksessa kansalisitten minuriteetitten suojaksi ja euruuppalaisessa määräyksessä maanosa- eli minuriteettikielistä (SÖ 2000:3). Kielilaissa(2009:600) ilmotethaan kansaliset minuriteettikielet olevan suomi, jiddisch, meänkieli, romani chib ja saamen kieli. 3 § Hallintoviranomhaisitten pittää silloin ko tarttee, sopivalla tavala informeerata kansalisia minuriteettiä niitten oikeuksista tämän lain perustheela. 4 § Kielilaissa (2009:600) sanothaan ette yhtheiskunnala oon erityinen vastuu suojata ja eistää kansalisia minuriteettikieliä. Yhtheiskunnan pittää muutenki eistää kansalisitten minuriteetitten maholisuuksia säilyttää ja kehittää ommaa kulttuuria Ruottissa. Lapsitten kulttuurisen identtiteetin kehittämistä ja oman minuriteettikielen käyttämistä pittää erityisesti eistää. 5 § Hallintoviranomhaisitten pittää antaa kansalisile minuriteetile maholisuus vaikuttaa asioissa jokka koskeva niitä ja niin pitkäle ko se oon maholista kuulla (samråda) minuriteetitten eustajia semmosissa kysymyksissä. Hallintoaluheet 6 § Suomen kielen hallintoalue oon kunnat Botkyrka, Eskilstuna, Jellivaara, Hallstahammar, Haninge, Haaparanta, Huddinge, Håbo, Kiruna, Köping, Pajala, Sigtuna, Solna, Stockholm, Södertälje, Tierp, Upplands Väsby, Upplands-Bro, Uppsala, Älvkarleby, Österåker, Östhammar ja Övertorneå. Meänkielen hallintoalue oon kunnat: Jellivaara, Haaparanta, Kiruna, Pajala ja Övertorneå. Saamen kielen hallintoalue oon kunnat: Arjeplog, Arvidsjaur, Berg, Jellivaara, Härjedalen, Jokkmokki, Kiruna, Lycksele, Malå, Sorsele, Storuman, Strömsund, Uumaja,Vilhelmina, Åre, Älvdalen ja Östersund. 7 § Muut kunnat, ko net jokka mainithaan 6 §:ssa saatethaan ilmotuksen jälkhiin sisältää suomen, meänkielen eli saamen kielen hallintoaluheesheen. Päätöksen siittä ette joku kunta saapi kuulua hallintoaluheesheen, tekkee hallitus. Hallitus saapi ilmottaa määräyksiä semmosesta vapaa-ehtosesta liittymisestä. ¶
Oikeus käyttää suomea, meänkieltä ja saamen kieltä viranomhaisitten kans 8 § Yksittäisilä ihmisillä oon oikeus käyttää suomea, meänkieltä eli saamen kieltä ko net suulisesti eli kirjalisesti oon yhtheyessä hallintoviranomhaisitten kans joitten jeugraaffinen toiminta-alue kokohnaisuuessa eli osittain oon sama ko minuriteettikielen hallintoalue. Tämä jällaa asiota joissa yksittäinen ihminen oon osapuoli eli osapuolen siihainen, jos asialla oon yhtheys hallintoaluheesheen. Jos yksittäinen ihminen käyttää suomea, meänkieltä eli saamen kieltä semmosessa asiassa, viranomhaisella oon velvolisuus antaa suulinen vastaus samala kielelä. Yksittäisilä ihmisillä joila ei ole jyritistä apulaista oon sen lisäksi oikeus, jos net sitä vaativa, saa kirjalisen käänöksen asian päätöksestä ja päätöksen mutiveerinkistä suomeksi, meänkielelä eli saamen kielelä. Viranomhaisen pittää muutenki freistata kohela yksittäisiä ihmisiä näilä kielelä. 9 § Hallintoaluheen ulkopuolela yksittäisilä ihmisillä oon oikeus käyttää suomea, meänkieltä eli saamen kieltä suulisissa ja kirjalisissa yhtheyksissä hallintoviranomhaisitten asioissa joissa yksittäinen ihminen oon osapuoli eli osapuolen siihainen, jos asian pystyy käsittelehmään pärsunaali joka hallittee minuriteettikielen. 10 § Yksittäiselä ihmisellä oon aina oikeus käyttää suomea ja saamen kieltä hänen kirjalisissa kontaktissa Valtiopäivitten ombudsmannitten kans. Sama jällaa ko yksittäinen oon kirjalisesti kontaktissa näihiin: Jystiitsiekansleri, Siukkakassa, Verolaitos ja Diskrimineerinkiombudsmanni asioissa joissa yksittäinen ihminen oon osapuoli eli osapuolen siihainen. 11 § Hallintoviranomhaisitten häätyy tehhä työtä sen etheen ette heilä oon pärsunaalia jokka ossaava suomea, meänkieltä ja saamen kieltä missä sitä tarvithaan yksittäisen ihmisen kontaktissa viranomhaisen kans. 12 § Hallintoviranomhaiset saava päättää millä aikaa ja missä paikassa het saattava ottaa vasthaan henkilön joka puhhuu suomea, meänkieltä eli saamen kieltä, ja net saava päättää erityisistä telefooniajoista näile. Oikeus käyttää suomea, meänkieltä ja saamen kieltä tuomioistuimissa 13 § /Uusi nimi X § U:2009- Sillä osapuolela eli osapuolen siihaisella oikeusasiassa eli muussa asiassa lääninoikeuessa, käräjäoikeuessa, fastiheettituomioistuimessa, miljöötuomioistuimessa eli merioikeustuomioistuimessa jonka käräjäpiiri (domkrets)joko kokohnaan eli osilthaan oon sama ko kunnat Jellivaara, Haaparanta, Kiruna, Pajala ja Övertorneå, oon oikeus käyttää suomea eli meänkieltä oikeusasian eli muun asian käsittelyssä, jos oikeusasialla eli muula asialla oon yhtheys joihinki näistä kunnista. Tämä sama jällaa saamen kieltä semmosessa tuomioistuimessa jonka käräjäpiiri kokohnaan eli osittain oon sama ko kunnat Arjeplog, Jellivaara, Jokkmokki eli Kiruna, jos oikeusasialla eli muula asialla oon yhtheys joihinki näistä kunnista. ¶
Oikeus käyttää suomea, meänkieltä ja saamen kieltä koskee kans niitä tuomioistuimia joihin tuomio eli päätös, oikeusasiassa eli muussa asiassa jota ensimäinen kappale tässä koskee, valitethaan. 13 § /Alkaa jällaahmaan I:2010-02-15/ Sillä osapuolela eli osapuolen siihaisella oikeusasiassa eli muussa asiassa hallinto-oikeuessa, käräjäoikeuessa, fastiheettituomioistuimessa, miljöötuomioistuimessa eli merioikeustuomioistuimessa jonka käräjäpiiri (domkrets)joko kokohnaan eli osilthaan oon sama ko kunnat Jellivaara, Haaparanta, Kiruna, Pajala ja Övertorneå, oon oikeus käyttää suomea eli meänkieltä oikeusasian eli muun asian käsittelyssä, jos oikeusasialla eli muula asialla oon yhtheys joihinki näistä kunnista. Tämä sama jällaa saamen kieltä semmosessa tuomioistuimessa jonka käräjäpiiri kokohnaan eli osittain oon sama ko kunnat Arjeplog, Jellivaara, Jokkmokki eli Kiruna, jos oikeusasialla eli muula asialla oon yhtheys joihinki näistä kunnista. 14 § Oikeus käyttää suomea, meänkieltä eli saamen kieltä oikeusasiassa eli muussa asiassa tuomioistuimissa jokka mainithaan 13 §:ssa, käsittää oikeuen jättää asiakirjoja ja kirjalisia viisiä sillä kielelä, oikeuen saa net asiakirjat jokka asihhaan kuuluva suulisesti käänettyä sille kielele ja oikeuen puhua tätä kieltä suulisessa käsittelyssä tuomioistuimessa. Tuomioistuimen häätyy kääntää asiakirjat ja kirjaliset viisit ruottiksi, jos se ei ole selvästi tarpheetonta. Muutenki tuomioistuimen pittää freistata käyttää minuriteettikieltä kaikissa kontaktissa osapuolen eli hänen siihaisen kans. Kaikissa oikeusasioissa ja muissa asioissa joissa oon oikeus käyttää suomea, meänkieltä eli saamen kieltä tuomioistuimissa 13 §:n mukhaan, osapuolela eli hänen siihaisella jolla ei ole jyritistä eustajaa, oon oikeus, jos hän niin vaatii, saa tuomion ja tuomiosyyt eli päätöksen ja päätöksen perustheet kirjalisesti käänettyä sille kielele. 15 § Se joka halvaa käyttää suomea, meänkieltä eli saamen kieltä oikeusasian eli muun asian käsittelyssä tuomioistuimissa 13 §:n mukhaan, häätyy vaatia tätä ko oikeusasian eli muun asian käsittely alkaa eli ensimäisen kerran ko osapuoli halvaa sanoa jotaki oikeusasiassa eli muussa asiassa. Vaatimuksen saa käänöksen 14 §:n kolmanen kappalheen mukhaan häätyy esittää viikon sisäle siittä ko tuomio eli päätös ilmotethiin, jos semmosta vaatimusta ei ole jo tehty ennemin oikeusasian eli muun asian käsittelyn aikana. Jos vaatimus minuriteettikielen käyttämisestä eli käänöksestä tehhään myöhemin ko mitä ensimäisessä ja toisessa kappalheessa sanothaan, sen saapi kieltää. Semmosen vaatimuksen saapi kans kieltää jos se oon rohki selvää ette sillä oon asihhaankuulumaton tarkotus. 16 § Jos osapuolela eli osapuolen siihaisella oon oikeus käyttää suomea, meänkieltä eli saamen kieltä oikeuenkäynissä, oon oornattava tulkki 5 kap. 6-8 §§ ja 33 kap. 9 § oikeuenkäyntilain (rättegångsbalken) ja 50-52 §§ hallintoprusessilain (1971:291) mukhaan. Suomea, meänkieltä ja saamen kieltä esikoulutoiminassa ja vanhuustenhoiossa 17 § Ko joku hallintoaluheen kunnista tarjoaa paikan esikoulutoiminassa 2 a-kap. 1 ja 7 §§ koululain (1985:1100) mukhaan, pittää tarjota huoltajalle joka sitä vaatii paikan esikoulutoiminassa jossa koko toiminta eli osia siittä tapahtuu suomeksi, meänkielelä eli saamen kielelä. 18 § Kunta hallintoaluheela pittää tarjota sille joka sitä vaatii maholisuuen saa kaikki palvelun eli osia siittä jota tarjothaan vanhuustenhoiossa ja -huolossa semmoselta pärsunaalilta joka hallittee suomea, meänkieltä eli saamen kieltä. Sama jällaa kuntia hallintoaluheen ulkopuolela jos kunnala oon saatavilla pärsunaalia jolla oon tämä kielitaito. Poikkeus 19 § Jos oon olemassa erityisiä syitä, hallitus saapi ilmottaa määräyksiä siittä ette vissile viranomhaiselle joka toimii hallituksen alla tehhään poikkeus 8 §:n käyttämisestä. Tämä jällaa kans hallituksen määräyksestä landstingile ja kunnale ko oon kyse kunnalisista viranomhaisista. Seuraaminen ja muuta 20 § Hallintoviranomhaisitten tämän lain käyttämistä pittää seurata. Hallitus ilmottaa määräyksen siittä mikä eli mikkä viranomhaiset seuraamisesta vastaava. Tämä vastuu tehhä seuraustyön ei tarkota ette se valvomisvastuu joka muila viranomhaisilla oon, pienenee. 21 § Viranomhaisen jolla oon tämä seuraamisvastuu, pittää kans antamalla neuoja, informeeraamalla ja vastaavilla toiminoila auttaa muita hallintoviranomhaisia käyttämhään lakia. ¶
Laki (2009:724) kansalisista minuriteetistä ja minuriteettikielistä /Astuu voihmaan I:2010-01-01/ Ylheiset säänöt 1 § Tässä laissa oon määräyksiä kansalisista minuriteetistä, kansalisista minuriteettikielistä, hallintoaluheista ja oikeuksista käyttää minuriteettikieliä yhtheyksissä hallintoviranomhaishiin ja tuomioistuihmiin ja määräyksiä joistaki velvolisuuksista esikoulu- ja vanhuustenhoitotoiminassa. Laissa oon kans määräyksiä lain käyttämisen seuraamisesta. 2 § Kansaliset minuriteetit oon juutalaiset, roomit, saamelaiset, ruottinsuomalaiset ja tornionlaaksolaiset. Tämä sen mukhaan mitä luppauksia Ruotti oon tehny Euruupan neuoston raamisopimuksessa kansalisitten minuriteetitten suojaksi ja euruuppalaisessa määräyksessä maanosa- eli minuriteettikielistä (SÖ 2000:3). Kielilaissa(2009:600) ilmotethaan kansaliset minuriteettikielet olevan suomi, jiddisch, meänkieli, romani chib ja saamen kieli. 3 § Hallintoviranomhaisitten pittää silloin ko tarttee, sopivalla tavala informeerata kansalisia minuriteettiä niitten oikeuksista tämän lain perustheela. 4 § Kielilaissa (2009:600) sanothaan ette yhtheiskunnala oon erityinen vastuu suojata ja eistää kansalisia minuriteettikieliä. Yhtheiskunnan pittää muutenki eistää kansalisitten minuriteetitten maholisuuksia säilyttää ja kehittää ommaa kulttuuria Ruottissa. Lapsitten kulttuurisen identtiteetin kehittämistä ja oman minuriteettikielen käyttämistä pittää erityisesti eistää. 5 § Hallintoviranomhaisitten pittää antaa kansalisile minuriteetile maholisuus vaikuttaa asioissa jokka koskeva niitä ja niin pitkäle ko se oon maholista kuulla (samråda) minuriteetitten eustajia semmosissa kysymyksissä. Hallintoaluheet 6 § Suomen kielen hallintoalue oon kunnat Botkyrka, Eskilstuna, Jellivaara, Hallstahammar, Haninge, Haaparanta, Huddinge, Håbo, Kiruna, Köping, Pajala, Sigtuna, Solna, Stockholm, Södertälje, Tierp, Upplands Väsby, Upplands-Bro, Uppsala, Älvkarleby, Österåker, Östhammar ja Övertorneå. Meänkielen hallintoalue oon kunnat: Jellivaara, Haaparanta, Kiruna, Pajala ja Övertorneå. Saamen kielen hallintoalue oon kunnat: Arjeplog, Arvidsjaur, Berg, Jellivaara, Härjedalen, Jokkmokki, Kiruna, Lycksele, Malå, Sorsele, Storuman, Strömsund, Uumaja,Vilhelmina, Åre, Älvdalen ja Östersund. 7 § Muut kunnat, ko net jokka mainithaan 6 §:ssa saatethaan ilmotuksen jälkhiin sisältää suomen, meänkielen eli saamen kielen hallintoaluheesheen. Päätöksen siittä ette joku kunta saapi kuulua hallintoaluheesheen, tekkee hallitus. Hallitus saapi ilmottaa määräyksiä semmosesta vapaa-ehtosesta liittymisestä. ¶
Oikeus käyttää suomea, meänkieltä ja saamen kieltä viranomhaisitten kans 8 § Yksittäisilä ihmisillä oon oikeus käyttää suomea, meänkieltä eli saamen kieltä ko net suulisesti eli kirjalisesti oon yhtheyessä hallintoviranomhaisitten kans joitten jeugraaffinen toiminta-alue kokohnaisuuessa eli osittain oon sama ko minuriteettikielen hallintoalue. Tämä jällaa asiota joissa yksittäinen ihminen oon osapuoli eli osapuolen siihainen, jos asialla oon yhtheys hallintoaluheesheen. Jos yksittäinen ihminen käyttää suomea, meänkieltä eli saamen kieltä semmosessa asiassa, viranomhaisella oon velvolisuus antaa suulinen vastaus samala kielelä. Yksittäisilä ihmisillä joila ei ole jyritistä apulaista oon sen lisäksi oikeus, jos net sitä vaativa, saa kirjalisen käänöksen asian päätöksestä ja päätöksen mutiveerinkistä suomeksi, meänkielelä eli saamen kielelä. Viranomhaisen pittää muutenki freistata kohela yksittäisiä ihmisiä näilä kielelä. 9 § Hallintoaluheen ulkopuolela yksittäisilä ihmisillä oon oikeus käyttää suomea, meänkieltä eli saamen kieltä suulisissa ja kirjalisissa yhtheyksissä hallintoviranomhaisitten asioissa joissa yksittäinen ihminen oon osapuoli eli osapuolen siihainen, jos asian pystyy käsittelehmään pärsunaali joka hallittee minuriteettikielen. 10 § Yksittäiselä ihmisellä oon aina oikeus käyttää suomea ja saamen kieltä hänen kirjalisissa kontaktissa Valtiopäivitten ombudsmannitten kans. Sama jällaa ko yksittäinen oon kirjalisesti kontaktissa näihiin: Jystiitsiekansleri, Siukkakassa, Verolaitos ja Diskrimineerinkiombudsmanni asioissa joissa yksittäinen ihminen oon osapuoli eli osapuolen siihainen. 11 § Hallintoviranomhaisitten häätyy tehhä työtä sen etheen ette heilä oon pärsunaalia jokka ossaava suomea, meänkieltä ja saamen kieltä missä sitä tarvithaan yksittäisen ihmisen kontaktissa viranomhaisen kans. 12 § Hallintoviranomhaiset saava päättää millä aikaa ja missä paikassa het saattava ottaa vasthaan henkilön joka puhhuu suomea, meänkieltä eli saamen kieltä, ja net saava päättää erityisistä telefooniajoista näile. Oikeus käyttää suomea, meänkieltä ja saamen kieltä tuomioistuimissa 13 § /Uusi nimi X § U:2009- Sillä osapuolela eli osapuolen siihaisella oikeusasiassa eli muussa asiassa lääninoikeuessa, käräjäoikeuessa, fastiheettituomioistuimessa, miljöötuomioistuimessa eli merioikeustuomioistuimessa jonka käräjäpiiri (domkrets)joko kokohnaan eli osilthaan oon sama ko kunnat Jellivaara, Haaparanta, Kiruna, Pajala ja Övertorneå, oon oikeus käyttää suomea eli meänkieltä oikeusasian eli muun asian käsittelyssä, jos oikeusasialla eli muula asialla oon yhtheys joihinki näistä kunnista. Tämä sama jällaa saamen kieltä semmosessa tuomioistuimessa jonka käräjäpiiri kokohnaan eli osittain oon sama ko kunnat Arjeplog, Jellivaara, Jokkmokki eli Kiruna, jos oikeusasialla eli muula asialla oon yhtheys joihinki näistä kunnista. ¶
Oikeus käyttää suomea, meänkieltä ja saamen kieltä koskee kans niitä tuomioistuimia joihin tuomio eli päätös, oikeusasiassa eli muussa asiassa jota ensimäinen kappale tässä koskee, valitethaan. 13 § /Alkaa jällaahmaan I:2010-02-15/ Sillä osapuolela eli osapuolen siihaisella oikeusasiassa eli muussa asiassa hallinto-oikeuessa, käräjäoikeuessa, fastiheettituomioistuimessa, miljöötuomioistuimessa eli merioikeustuomioistuimessa jonka käräjäpiiri (domkrets)joko kokohnaan eli osilthaan oon sama ko kunnat Jellivaara, Haaparanta, Kiruna, Pajala ja Övertorneå, oon oikeus käyttää suomea eli meänkieltä oikeusasian eli muun asian käsittelyssä, jos oikeusasialla eli muula asialla oon yhtheys joihinki näistä kunnista. Tämä sama jällaa saamen kieltä semmosessa tuomioistuimessa jonka käräjäpiiri kokohnaan eli osittain oon sama ko kunnat Arjeplog, Jellivaara, Jokkmokki eli Kiruna, jos oikeusasialla eli muula asialla oon yhtheys joihinki näistä kunnista. 14 § Oikeus käyttää suomea, meänkieltä eli saamen kieltä oikeusasiassa eli muussa asiassa tuomioistuimissa jokka mainithaan 13 §:ssa, käsittää oikeuen jättää asiakirjoja ja kirjalisia viisiä sillä kielelä, oikeuen saa net asiakirjat jokka asihhaan kuuluva suulisesti käänettyä sille kielele ja oikeuen puhua tätä kieltä suulisessa käsittelyssä tuomioistuimessa. Tuomioistuimen häätyy kääntää asiakirjat ja kirjaliset viisit ruottiksi, jos se ei ole selvästi tarpheetonta. Muutenki tuomioistuimen pittää freistata käyttää minuriteettikieltä kaikissa kontaktissa osapuolen eli hänen siihaisen kans. Kaikissa oikeusasioissa ja muissa asioissa joissa oon oikeus käyttää suomea, meänkieltä eli saamen kieltä tuomioistuimissa 13 §:n mukhaan, osapuolela eli hänen siihaisella jolla ei ole jyritistä eustajaa, oon oikeus, jos hän niin vaatii, saa tuomion ja tuomiosyyt eli päätöksen ja päätöksen perustheet kirjalisesti käänettyä sille kielele. 15 § Se joka halvaa käyttää suomea, meänkieltä eli saamen kieltä oikeusasian eli muun asian käsittelyssä tuomioistuimissa 13 §:n mukhaan, häätyy vaatia tätä ko oikeusasian eli muun asian käsittely alkaa eli ensimäisen kerran ko osapuoli halvaa sanoa jotaki oikeusasiassa eli muussa asiassa. Vaatimuksen saa käänöksen 14 §:n kolmanen kappalheen mukhaan häätyy esittää viikon sisäle siittä ko tuomio eli päätös ilmotethiin, jos semmosta vaatimusta ei ole jo tehty ennemin oikeusasian eli muun asian käsittelyn aikana. Jos vaatimus minuriteettikielen käyttämisestä eli käänöksestä tehhään myöhemin ko mitä ensimäisessä ja toisessa kappalheessa sanothaan, sen saapi kieltää. Semmosen vaatimuksen saapi kans kieltää jos se oon rohki selvää ette sillä oon asihhaankuulumaton tarkotus. 16 § Jos osapuolela eli osapuolen siihaisella oon oikeus käyttää suomea, meänkieltä eli saamen kieltä oikeuenkäynissä, oon oornattava tulkki 5 kap. 6-8 §§ ja 33 kap. 9 § oikeuenkäyntilain (rättegångsbalken) ja 50-52 §§ hallintoprusessilain (1971:291) mukhaan. Suomea, meänkieltä ja saamen kieltä esikoulutoiminassa ja vanhuustenhoiossa 17 § Ko joku hallintoaluheen kunnista tarjoaa paikan esikoulutoiminassa 2 a-kap. 1 ja 7 §§ koululain (1985:1100) mukhaan, pittää tarjota huoltajalle joka sitä vaatii paikan esikoulutoiminassa jossa koko toiminta eli osia siittä tapahtuu suomeksi, meänkielelä eli saamen kielelä. 18 § Kunta hallintoaluheela pittää tarjota sille joka sitä vaatii maholisuuen saa kaikki palvelun eli osia siittä jota tarjothaan vanhuustenhoiossa ja -huolossa semmoselta pärsunaalilta joka hallittee suomea, meänkieltä eli saamen kieltä. Sama jällaa kuntia hallintoaluheen ulkopuolela jos kunnala oon saatavilla pärsunaalia jolla oon tämä kielitaito. Poikkeus 19 § Jos oon olemassa erityisiä syitä, hallitus saapi ilmottaa määräyksiä siittä ette vissile viranomhaiselle joka toimii hallituksen alla tehhään poikkeus 8 §:n käyttämisestä. Tämä jällaa kans hallituksen määräyksestä landstingile ja kunnale ko oon kyse kunnalisista viranomhaisista. Seuraaminen ja muuta 20 § Hallintoviranomhaisitten tämän lain käyttämistä pittää seurata. Hallitus ilmottaa määräyksen siittä mikä eli mikkä viranomhaiset seuraamisesta vastaava. Tämä vastuu tehhä seuraustyön ei tarkota ette se valvomisvastuu joka muila viranomhaisilla oon, pienenee. 21 § Viranomhaisen jolla oon tämä seuraamisvastuu, pittää kans antamalla neuoja, informeeraamalla ja vastaavilla toiminoila auttaa muita hallintoviranomhaisia käyttämhään lakia. ¶
Anoa holhoojaa  ¶
Säänöksiä  ¶
Skydda dig och andra från smittspridning på meänkieli.  ¶
Vältä likhiistä kontaktia saihraitten ihmisitten kansa. Silloin sie suojaat itteästi ja muita tulemasta saihraaksi. ¶
Täälä met annama lissää neuvoja kunka sie saatat välttää tarttumista. ¶
Se on kaikitten vastuu ette estää covid-19 leviäämistä. Piä matkaa muihin sekä sisälä ette ulkona. ¶
Jää kotia töistä elikkä koulusta jos sie tunnet ette sie olet sairas ja sulla oon nuha, yskä elikkä kuume. Silloin sie et riskeeraa ette tartuttaa muita ihmisiä. Tämä jällaa vaikka sie et ole ko vähän sairas. ¶
Jää kotia niin kauon ko sie tunnet ittesti saihraaksi. Jos sie tulet huonomaksi etkä pärjää omahoijon kansa koissa sie saatat soittaa 1177 ette saaja saihraanhoitoneuvoa. (ruottiks ja engelskaks). ¶
Oota vähhiinthääns kaks vuorokautta jälkhiin ko sie olet tullu terhveeksi ennen ko sie menet takashiin töihiin elikkä kouhluun. . Sie saatat mennä takashiin töihin eli koulhuun vaikka sulla on jäljelä oleva kuiva yskä jos se on menny 7 päivää siittä kun tulit sairhaaks ja sie olet ollu ilman symtoomia eli oihreita vähhiinthään kaks vuorokautta. ¶
Vanheemilla ihmisillä oon suurempi riski tulla vakavasti saihraaksi. Sen takia se oon tärkeätä ettei vieraile sairalassa ja vanheempainkoissa. Sie joka olet töissä vanhoittenhoijossa et piä mennä töihin jos sulla on minkhäänlaisia sairhauven symtoomia eli oihreita. ¶
Oihreet Covid-19 saihrauessa oon olletikki kuume ja rykiminen. Hengitysvaivat, nuha, nokka tukossa, kurkkukipu, päänsärky, huonovointi, lihas- ja nivelsärky oon kansa tavaliset oihreet. Usseimat saavat lievät vaivat jokka menevät yli ittesthääns omahoijola koissa. Jokku tulevat vakavasti saihraaksi ja niilä tullee hankaluuksia hengittää ja keukkokuume. Jos sie tunnet joitaki näistä oihreista sie piät yrittää ettei kohata muita ihmisiä. ¶
Net aihneet jokka levittävät viiryksen oon kauhean tarttuvia ja tarttuvat helposti käshiin. Net leviävät lissää ko sie otat jotaki käestä. Pese sen takia käet useasti saipualla ja lämpimällä veelä, vähhiinthääns 20 sekuntia. ¶
Pese aina käet ko sie tulet kotia elikkä ko sie tulet sinun töihiin jälkhiin ko sie olet ollu ulkona, ennen joka ruokailua, ruokahantteerauksessa ja jälkhiin tualetinkäyntiä. Käsiprii saattaa olla vaihtoehto ko sulla ei ole maholisuutta pestä käsiä. ¶
Jos saipuata ja vettä ei ole saatavissa, sie saatat käyttää käsipriitä jossako oon vähhiinthääns 60 prosenttia alkohoolia. ¶
Sinun rykiminen ja aivastaminen levittää pieniä tippoja joissako oon tarttuvia aihneita jokka saattavat levittää viirystä. Rykimällä ja aivastamalla kainalhoon elikkä paperinästyykhiin sie estät tautia leviämästä sinun ympäristhöön elikkä sinun käshiin. Viskaa aina paperinästyyki paperikorhiin ja pese käet. ¶
Tauti leviä limakalvoitten kautta silmissä, nokassa ja suussa. Vältä sen takia ette koskea silhmiin, nokhaan ja suuhuun. ¶
Om det nya coronaviruset och sjukdomen covid-19  ¶
Uuesta koronaviiryksestä ja covid-19 tauista (PDF, 359 kB) ¶
Du som är 70 år eller äldre – begränsa dina nära kontakter  ¶
Sie joka olet 70 vuotta elikkä vanheempi - rajota sinun likhiiset kontaktit (PDF, 585 kB) ¶
Undvik att bli smittad och att smitta andra – affisch A4  ¶
Vältä ette sulle tarttuu ja ette tartuttaa muita (PDF, 138 kB) ¶
Det här kan du som besökare göra för att förebygga smittspridning av covid-19 (affisch)  ¶
Tämän sie vierailiana saatat tehhä ette estää covid-19 tartunan levintää (PDF, 305 kB) ¶
Detta verk, och texter och bilder i tillhörande pdf:er, är licensierat under en Creative Commons Erkännande-DelaLika 4.0 Internationell Licens . ¶
Uppdaterat: 2020-10-26 ¶
 ¶
Dela på LinkedIn ¶
 ¶
Vältä ette koskea silhmiin, nokhaan elikkä suuhuun.6. ¶
Meän tehtävä on ette kehittää ja tueta yhteiskunnan työtä eistää terhveyttä, ehkäistä epäterhveyttä ja suojata erinlaisista terhveysuhista. ¶
Met olema hallituksen tehtävissä, mutta se on harvoin kun meän insatsit kohtistuvat suorhaan yleisölle. Sen eestä met toimima kun tienhaaran kohtauspaikkana mitä koskee tietoja ja koortineerinkia esimerkiks rekiuunitten, maakäräjitten ja kunnitten, sekä lääninhallituksitten ja kiinostusorkanisasjuunitten työssä. ¶
Suuriimalle osale ihmisile hyvä terhveys on tärkein elämässä. Pitkän aijan aikana ihmisten terhveys Ruottissa on parantunu. Keskimääränen elinaika nousee ja kans kaikki terhveysmittaukset menevät oikeassa suunassa. Ylheisesti met voima yhä paremin, mutta erot ryhmitten välissä joila on kehnoin ja paras terhveys näyttää vastonpäin lissäintyä, kun vähentyä. ¶
Suuri tehtävä meile on siksi ette panna pääpistheen tärkeimphiin kansanterhveyskysymykshiin ja toimia ette poistethaan estheet sillä tavala ette koko kansa saapi hyvän ja tasa-arvosen terhveyven. ¶
Privaattihenkilöt viitathaan 1177 Hoito-opaksheen missä annethaan neuvoja ja apua eli metesiinisheen arvostelhuun lähimäisheen hoitosentraalhiin, infeksjuunikliniikhaan eli vaksinasjuunivasthanothoon. ¶
Suojaa ittestiä ja muita tauinlevittämisestä ¶
Uppdaterat: 2020-05-18 ¶
 ¶
Dela på LinkedIn ¶
 ¶
Siukkahoito pittää ilmottaa eppäiltyjä sivuvaikutuksia ¶
Valtiontuki - Länsstyrelsen i Stockholm ¶
 ¶
Koko siittä pytjetistä jonka hallitus varraa minuriteettipolitiikale 2014 ja joka oon 97 miljoonaa kruunua, 70 miljoonaa kruunua mennee kunnile ja landstingile valtiontukena.  ¶
Valtiontukea pittää käyttää, neuottelemalla minuriteetitten kans, niihin lisäkostanukshiin joita tuli minuriteettilain matkassa, ei semmosheen jota jo oli velvolisuus tehä ennen lakia, esimerkiksi ette hankkia tulkki ja jakkaa ulos föreninkitukea. Maholisia käyttöaloja oon muumuassa: ¶
Kunnan perussumma oon 660 000 kruunua vuessa. Kunta jossa oon vähempi ko ¶
50 000 asukasta saapi 1 perussumman 80 000 asukhaasheen asti saapi 1,5 perussummaa 100 000 asukhaasheen asti saapi 2 perussummaa 400 000 asukhaasheen asti saapi 3 perussummaa 400 000 asukasta eli enämpi saapi 4 perussummaa ¶
Kunnat jokka kuuluvat useamphaan ko yhtheen hallintoaluheesheen saavat 500 000 kruunun lisän. ¶
Landstingit/seu´ut (regioner) saavat 250 000 kruunua. ¶
Maanpruuki ja maaseutu - Länsstyrelsen Skåne ¶
 ¶
Lääninhallitus tekkee työtä sen etheen ette EY:n ja Ruottin maanpruukipolitiikka ja maaseutupolitiikka onnistuu rekiunaalisella tasola. Se tarkottaa ette maanpruukista tullee kilpailukykynen ja pitemälle aikaa kestävä samala ko ekolookinen viljely lissäintyy ja arvokhaat luonto- ja kulttuurialuheet säilytethään. Elävä maaseutu tarkottaa kans ette oon olemassa altternatiivisiä töitä, hyvä palvelu ja houkuttelevia asumamiljöitä.  ¶
Lääninhallitus hoitaa monta elläinpitokysymystä. Met kollaama ette elläinten tilat täyttävät hyvän elläinmiljöön vaatimukset. Sen etheen ette elläimet, ja lopussa met ihmiset kans, voima hyvin, oon tärkeää ette rehut elläimille tuotethaan, käsitelhään, säilytethään, kuljetethaan ja käytethään turvalisella mallin. Tätä Lääninhallitus ja Maanpruukilaitos kollaa monela tasola. Elläinlaitoksille joissa oon 400 eli useampi elläinyksikkö (-enhet) vaaithaan Lääninhallituksen lupa. Met myönämä kans lupia muule elläintoiminalle, esimerkiksi koirapäiväkothiin ja rattastuskouluile. ¶
Met halvama ottaa taltheen joka aluheen erilaiset eelytykset ja sillä mallin met osalistuma maaseu´un hyvhään kehityksheen. Maaseutuprukrammi oon EY-prukrammi joka antaa siihen osalistujille ja urakoittioile (entreprenör) maaseu´ula maholisuuen hakea tukea ko perustaa eli laajentaa yritystä, mutta kans yrityksitten komppetensin nostamisheen. ¶
Lääninhallitus tekkee työtä läänin maanpruukielinkeinon kehittämisen puolesta. Elinvoimanen maanpruuki oon avomitten viljelymaitten ja elävän maaseu´un eelytys. Meän päätehtävä oon työskenellä kestävän, tehokhaan ja miljööystävälisen maanpruukin puolesta Ruottin ja EY:n maanpruukipolitiikan kautta. Se tarkottaa ette met annama informasuunia ja neuvoja läänin maanpruukaajille. Met otama kans vasthaan EY-tukihakemuksia, käsittelemä asioita, kollaama ja tehemä päätöksiä EY:n säänöitten pohjalta. ¶
Lääninhallituksesta - Länsstyrelsen Skåne ¶
 ¶
Lääninhallitus oon valtion viranomhainen joka oon likelä ihmisiä joka läänissä. Met olema tärkeä länkki ihmisitten ja kunnan ja toishaalta maan hallituksen, valtiopäivitten och ja keskheisitten viranomhaisitten välilä. Maaherra oon Lääninhallituksen johtaja ja hänen tehtävä oon seurata kehitystä ja antaa tietoja läänin tarpheista maan hallituksele.  ¶
Lääninhallituksen tehtävä oon tehä työtä semmosen kehityksen etheen ette miljöö, kasvu ja hyvät elinehot kulkeva käsi käessä. Lyhysti sanottunna met tehemä työtä kestävän kehityksen etheen läänissä. Lääninhallitus vastaa siitta ette valtiopäivitten ja maan hallituksen päätökset totheutethaan läänissä ja met koortineeraama valtiolisen toiminan. Ko oon kyse läänin kehityksestä, meän pittää huolehtia ja tehä työtä yksittäisitten ihmisitten ja yhtheiskunnan intressitten etheen. ¶
Lääninhallitusinstryksuunin mukhaan meän pittää muumuassa tehä työtä näilä aluheila: ¶
Maaherra oon maan hallituksen eustaja läänissä ja hallitus valittee hänet. Maaherran yks tärkeä tehtävä oon ette koortineerata valtiolinen toiminta läänissä, seurata läänin kehitystä ja informeerata maan hallitusta läänin tarpheista. Stockholmin, Skånen ja Länsi-Götanmaan länissä oon lääninylijohtaja ja muissa läänissä oon läänineuvos joka johtaa Lääninhallituksen jokapäivästä työtä ja joka kans oon maaherran lähhiin nätyökaveri ja kans hänen siihainen ko hään itte ei ole virassa. ¶
Tiarissa Lääninhallitus rekistreeraa päivän tapahtumat, menheelä olevitten kysymyksitten asiapaperit ja asioitten päätökset. Asiarekisteri oon julkinen ja julkasthaan intternetissä Lääninhallituksen tiarin kautta. Joissaki taphauksissa informasuunin julkasua saatethaan rajottaa henkilötietolain mukhaan. ¶
>> Lääninhallituksen tiarit (ruottiksi) ¶
Lääninhallitus tekkee monia päätöksiä jokka suohraan eli epäsuohraan koskeva läänin asukhaita ja yrityksiä. Jokku päätökset häätyy kuuluttaa sille jota asia koskee. Jos roikka jota asia koskee oon suuri, saatethaan panna ilmotus paikalisessa avisissa, niin sanottu kuulutusilmotus, sen eestä ko preivi-ilmotus jokhaiselle. ¶
Jos joku Lääninhallituksen päätös koskee sinua, sie saatat usseimiten valittaa siittä. Päätöksen matkassa sie saat informasuunia siittä mitenkä se tehhään. Lääninhallitus lähättää sitte sinun valituksen sille viranomhaiselle joka asiasta päättää. Met saatama kans oikasta omia päätöksiä eli päättää niistä uuesti. ¶
Monista päätöksistä jokka kunta tekkee, esimerkiksi rakenusluat, saattaa valittaa Lääninhallituksheen. Jos sie halvat valitaa kunnan päätöksestä, sinun pittää lähättää preivi sille kunnale joka oon tehny päätöksen. Päätös häätyy koskea sinua ennenkö sulla oon oikeus valittaa siittä. ¶
Asetukset oon määräyksiä jokka räknäthään säänöiksi (föreskrifter). Niitten suuntaus ei ole yksittäiset ihmiset ko koko ylheisö (allmänhet). Paikalisia säänöksiä oon muumuassa päätökset vesisuojasta, luononreservaatista, trafiikista merelä ja hirvenpyyöstä. Lääninhallitus antaa ulos läänin kaikki asetukset, jossa oon säänöksiä joista met olema päättänhee ja säänöksiä jokka kunnat eli Trafiikilaitos oon määräny. ¶
Joka vuosi Lääninhallituksele tullee paljon remissiä. Se tarkottaa ette met saama antaa omat mielipitheet ehotukshiin eri teparttemäntistä, valtion laitoksista ja muiltaki. Lääninhallitus lähättää kans remissille monet päätösehotukset niile intresentile läänissä joita net koskeva. ¶
Lääninhallitus tekkee aktiiviseti työtä tärkeän yhtheiskuntainformasuunin levittämiseksi kansalaisile ja metiolile. Meän webpaikka ja lehistötiot oon yks tapa antaa sulle palvelua ja maholisuuen seurata meän työtä. ¶
Jäsenyys EY:ssä vaikuttaa meihin kansalaisina monela tavala, niin suurissa ko pienissä asioissa. Lääninhallituksele se antaa maholisuuen käyttää yhtheisiä resyrsiä, mutta kans ette ottaa huomihoon yhtheiset määräykset. Monila Lääninhallituksila oon kansanvälisiä kontaktia ja vaihtelua ja net osalistuva eri valtionrajoitten ylittyvhiin yhtheistyöprujekthiin jokka eri mallila oon hyväksi läänin kehityksele. Erilaista yhtheistyötä maitten kans EY:n ulkopuolela oon kans. ¶
Lääninhallitus oon työpaikka jossa oon monenlaista toimintaa. Met olema tieto- ja valvomisorkanisasuuni jolla oon laaja komppetensi monela alala. Meän jokapäivänen työ oon ette pittää huoli siittä ette valtiopäivitten ja hallituksen päätökset totheutethaan läänissä, ja ette koortineerata eri intressiä ja tua framile kansalaisitten tarpheet kestävän yhtheiskunnan puolesta – jossa ekonoominen kehitys, miljöö ja sosiaalinen hyvinvointi yhtyvä. ¶
Jokhainen Lääninhallitus tekkee omana viranomhaisenna omat ostamiset. Meilä oon lukhuunlyöty linjaukset sille mitenkä met ostama eli hyyräämä tavaroita ja palveluja ja met nouatamma lakia jiulkisesta ostamisesta. Met käytämä kans maholisuutta vähä kertasheen (avrop) toimituksheen mitä koskee valtion raamisopimuksia. ¶
Elläimet ja luonto - Länsstyrelsen Skåne ¶
 ¶
Lääninhallitus tekkee työtä sen etheen ette arvokhaat kasvit, elläimet ja luontomiljööt säilytethään. Siihen kuuluu muumuassa ette inventeerata lajia ja luontomiljöitä, harkita lupia semmoseille toiminoile jokka saattava vaikuttaa luontomiljööhön ja ette perustaa ja hoitaa luononreservaattia. Luononreservaatit ja kansalispuistot oon käytössä ulkoiluelämälle ja elämyksile luonossa.  ¶
Lääninhallituksela oon vastuu elläinsuojasta läänissä. Met tehemä ennalta eesauttavaa työtä elläimitten hyvinvoinin puolesta. Met saatama päättää ottaa halthuun elläimiä jos net voivat huonosti eli kieltää jonku henkilön pitämästä elläimiä eli vissiä elläinsorttia. ¶
Elläinsuojalaissa oon perustheeliset määräykset siittä ette elläimiä häätyy käsitellä hyvin ja suojata siukkuuksilta ja turhalta kärsimiseltä. Lääninhallitus tekkee elläinsuojakontrollia ympäri lääniä. Jos elläin kärsii, met saatama päättää ette se otethaan halthuun. Jos sie eppäilet ette elläimiä hoiethaan huonosti, sinun pittää ottaa yhtheys Lääninhallituksheen. ¶
Lääninhallitus vastaa kalastuselinkeinon ja seu´un vapaa-ajankalastuksen kehityksestä. Sen etheen ette saa takasi eli säilyttää elinvoimasia kalakantoja (-bestånd) Lääninhallitus tukkee erilaisia kalastuksen hoitamisprujektia. Met tehemä kans työtä hyvitten kalastusmaholisuuksitten puolesta perustamalla kalastuksen hoitamisaluheita. Lääninhallitus pittää vastata siittä ette kalastuksen säänöstely (reglering) ottaa huomihoon seutuintressit. ¶
Lääninhallitus vastaa luonon- ja kulttuurireservaatitten, kansalispuistoitten ja tunturitten vaeluspoluitten perustamisesta, hoitamisesta ja niitten hallinosta. Oon olemassa monta keinoa suojata luontoa. Kansalispuisto oon niistä voimakhain suojelukeino. Se oon isompi yhtenäinen alue tietyn tyyppistä luontoa jota suojathaan luonolisenna. Luononreservaatti oon tavalisin suojamuoto. Niitä saattaa perustaa säilyttämhään piolookista moninaisuutta, arvokhaita luontomiljöitä eli ulkoiluelämän tarpheitten täyttämiseksi. Kulttuurireservaatti oon samankaltanen suojamuoto arvokhaale kulttuurimaisemalle. ¶
Lääninhallitus tekkee työtä sen etheen ette läänissä oon rikas ulkoiluelämä ja ette luonto oon kaikile saatavilla. Jokku meän hoitamista luontoaluheista oon anpassattu niin ette sielä pääsee hyvin liikkumhaan rullatoolila eli lastenvaunun kans. Ruottissa kaikila oon ainutlaatunen maholisuus liikkua luonossa niin sanotun jokamiehenoikeuen kautta jonka pääsääntö oon ”ei häiritä – ei pilata”. Jokamiehenoikeus jällaa kans luononreservaatissa, mutta saattaa olla rajotettu vississä taphauksissa. ¶
Lääninhallitus tekkee työtä läänin arvokhaitten kasvitten ja elläimitten säilyttämisen puolesta. Met otama framile toihmeenpanoprukrammia uhatuitten elläin- ja kasvilajitten suojaamiseksi. Jos joku laji oon rauhotettu, sie et saa plokata, koota eli tehä vahinkoa kasvile eli elläimelle. Vahingonteko monen lajin elinmiljööle oon kans kielettyä. ¶
Mettästyslaissa sanothaan ette kaikki riista, ja kans niitten munat ja pesät oon rauhotetut. Se tarkottaa ette riistaa saapi pyytää vain jos mettästyslainsäätäntö antaa siihen luan. Ruottissa fastiheetin omistajilla oon normaalisti oikeus mettästää fastiheetin maala. Jokku uhanalaset eli harvinaiset elläinlajit oon kuitenki poikkeus siittä prinsiipistä. Lääninhallitus informeeraa pyytäjiä ja maanomistajia, rekistreeraa pyytöaluheita, jakkaa lisensiä ja kokoaa ja ottaa framile kaatostatistiikkiä. Meilä oon kans hallussa kysymykset suojajahista riistavahinkoitten estämiseksi. ¶
Lääninhallitus vastaa suuritten petoelläimitten hallinosta läänissä. Tavote (mål) oon ette kannat oon elinvoimaset, samala ko met halvama niitten aiheuttamat vahinkot niin vähäksi ko maholista. Suuhriin petoelläihmiin kuuluva karhu, hukka, ilves, ahma ja maakotka (kungs-). Lääninhallitus tekkee vuotusia inventeerinkiä ja päättää esimerkiksi etukätheen eesauttavista toihmeenpanoista, suojajahista ja lisensijahista ja valvoo maholista laitonta pyytöä. Met käsittelemä kans petoelläinten aiheuttamia riistavahinkokysymyksiä. ¶
Lääninhallitus säänöstellee ja seuraa palhjaanmaanajoa maastossa ja kans skuutteri- eli vesiskuutteritrafiikia. Tarkotus oon ette moturitrafiiki ei häiritte eli tehe vahinkoja maaperäle, kasvilisuuele, ulkoiluelämälle, elläimille, porohoiole, maanpruukile eli mettäpruukile. Maastossa ajaminen palhjaala maala oon kieletty koko Ruottissa. Skuutteria ei saa aijaa ko lumen päälä. Vissilä aluheila, olletikki tunturissa, skuutteritrafiikia säänöstellee skuutterikielto skuutteriteitten ulkopuolela. Vesiskuutteria saapi vain aijaa ylheisillä kulkureitilä ja aluheila jokka Lääninhallitus oon hyväksynny. ¶
Miljöö ja klimaatti - Länsstyrelsen Skåne ¶
 ¶
Lääninhallituksela oon tärkeä rolli miljöö- ja klimaattityössä läänissä. Met koortineeraama miljöötyön, informeeraama ja levitämmä tietoa ja tehemä työtä miljöötavotheitten, miljöövalvomisen ja vesihallinon kans. Sitte met kans päätämä lupakysymyksistä toiminoile jokka vaikuttava mljööhön.  ¶
Valtiopäivät oon päättänheet kokohnaisvaltasesta miljööpolitiikasta kestävän Ruottin puolesta. Ylheinen tavote oon ette seuraava sukupolvi saapi ottaa halthuun yhtheiskunnan jossa suuret miljööprupleemit oon ratkastu. Lääninhallituksela oon tehtävännä koortineerata seu´ulinen työ Ruottin miljöölaatutavotheitten saavuttamiseksi. ¶
Ruottin miljöölaatutavotheet: ¶
Lääninhallitus tekkee työtä sen etheen ette havata, etukätheen estää ja poistaa terhveysriskiä miljöössä, niin ulkona ko sisätiloissa. Terhveyssuoja pittää estää ihmisiä tulemasta siukaksi. Met kattoma muumuassa melua, tärinää, ilmansaastheita ja sätheilyä. Lääninhallituksen tehtävhään kuuluu kans ette koortineerata ja seurata kunnitten terhveyssuojatyötä ja antaa neuvoja kunnile. Kunnalisista terhveyssuojapäätöksistä saattaa valittaa Lääninhallituksele. ¶
Lääninhallitus koortineeraa rekiunaalista työtä ko oon kyse kasvihuonekaasuitten (växthus-) päästöistä. Lääninhallitus oon yhessä läänin kunnitten, viranomhaisitten ja elinkeinoelämän kans ottanu framile klimaatti- ja enerkiastratekiin, joka näyttää mitenkä met saatama osalistua klaaraahmaan klimaattitavotheet ja enerkiamuutoksen (-omställning). Met tehemä kans työtä sen etheen ette anpassata yhtheiskunta muuttunheesheen klimaathiin, met hääymä muumuassa valmistautua siihen ette merenpinta nousee ja tulvat lissäintyvä. ¶
Lääninhallitus koortineeraa miljöövalvomista läänissä. Miljöötilantheen jatkuva tutkiminen ja seuraaminen oon tärkeä osa meän miljöötyöstä. Tuloksia käytethään muumuassa ko seurathaan miljöötavote-työtä mutta kans siihen ette havata uusia miljööuhkia. Valvominen oon pitkäle tähtäävä ko ussein tarvithaan mittauksia pitkile aikajaksoile ennenkö näkkee jos joku muutos riippuu ihmisen vaikutuksesta eli jos se oon luonolinen muutos. ¶
Vesivaroja häätyy suojata ette met saama pitkäaikasen ja turvalisen veen saanin. Ruotti oon jaettu viitheen vesipiihriin (-distrikt). Yks Lääninhallitus joka piirissä oon valittu vesiviranomhaiseksi jolla oon vastuu piirin vesitten laatuhallinosta. Toiminta ja toihmeenpano joka vaikuttava vetheen, niin sanottu vesitoiminta, vaatii ylheensä luan. Vesitoiminan esimerkkiä oon voimalaitos- ja säänöstelytammit, vesissä rakentaminen niinku sillat ja tynelit, ruoppaus ja juoma- eli kasteluveenotto. ¶
Lääninhallituksela oon miljööharkintaryhmä (-prövnings-) joka saattaa antaa lupia miljööle vaaralisele toiminalle miljööpalkin mukhaan. Esimerkkiä miljööle vaaralisesta toiminasta oon pintakäsittelylaitokset, valimot (gjuteri), paperitehthaat, tuulivoimalaitokset, lämpölaitokset ja muut enerkialaitokset, sahat, jätelaitokset (avfalls-), aavloppipuhistuslaitokset, kryysi- ja maanottopaikat ja kans kruuvat. ¶
Joka kunnassa oon kans kunnalinen miljööviranomhainen joka hoitaa miljööle vaaralisen toiminan paikalista valvomista. Met annama tukea ja neuvoja kunnalisille miljööviranomhaisille ja seuraama ja arvioima niitten toimintaa. Sen lisäksi Lääninhallitus tutkii etelisitten sukupolvitten maan ja vesitten saastamisia ja tekkee työtä niitten asioitten hoitamiseksi. ¶
Organisasjuunituki - Länsstyrelsen i Stockholm ¶
 ¶
Lääninhallitus maksaa vuosittain ulos organisasjuunitukea niile organisasjuunile jokka eustavat kansalisia minuriteettiä juutalaiset, roomit, ruottinsuomalaiset ja tornionlaaksolaiset. Tuen tarkotus oon tukea ja helpottaa organisasjuunitten toimintaa.  ¶
Tuen säänöt oon asetuksessa (förordning) (2005:765) valtiontuesta kansalisile minuriteetile. ¶
Kuka tukea saattaa hakea?  ¶
Organisasjuuni joka saattaa saa organisasjuunitukea oon valtakunnalinen organisasjuuni eli organisasjuuni jolla oon valtakunnaliset intressit joka ¶
Lääninhallitus - Länsstyrelsen Skåne ¶
 ¶
Lääninhallitus oon valtion viranomhainen joka oon likelä ihmisiä joka läänissä. Met olema tärkeä länkki ihmisitten ja kunnan ja toishaalta maan hallituksen, valtiopäivitten och ja keskheisitten viranomhaisitten välilä. Maaherra oon Lääninhallituksen johtaja ja hänen tehtävä oon seurata kehitystä ja antaa tietoja läänin tarpheista maan hallituksele. ¶
Lääninhallituksen tehtävä oon tehä työtä semmosen kehityksen etheen ette miljöö, kasvu ja hyvät elinehot kulkeva käsi käessä. Lyhysti sanottunna met tehemä työtä kestävän kehityksen etheen läänissä. Lääninhallitus vastaa siitta ette valtiopäivitten ja maan hallituksen päätökset totheutethaan läänissä ja met koortineeraama valtiolisen toiminan. Ko oon kyse läänin kehityksestä, meän pittää huolehtia ja tehä työtä yksittäisitten ihmisitten ja yhtheiskunnan intressitten etheen. ¶
Ruottin kansaliset minuriteetit - Länsstyrelsen i Stockholm ¶
 ¶
Lääninhallituksela Stockholmin läänissä ja Saamekäräjillä oon 1 pv janyaari-/tammikuuta 2010 lähtien päävastuu siittä ette koortineerata ja seurata mitenkä Ruottin minuriteettipolitiikka totheutethaan maassa.  ¶
Joulukuussa 1999 valtiopäivilä päätethiin ette Ruotti(Sverige) yhtyy Euruupan neuoston raamikonvensjuuhniin kansalisitten minuriteetitten suojasta ja euruuppalaisheen määräyksheen maanosa- eli minuriteettikielistä. Vältiopäivät päätti kans minuriteettipolitiikasta ja ette tunnustaa viis kansalista minuriteettiä ja niitten kielet (kaikki varieteetit). ¶
Ruottin kansaliset minuriteetit ja minuriteettikielet  ¶
Ruottin viis tunnustettua kansalista minuriteettiä oon juutalaiset, roomit, saamelaiset (jokka kans oon alkuperäskansa), ruottinsuomalaiset ja tornionlaaksolaiset. Histuurialiset minuriteettikielet oon jiddisch, romani chib, saamen kieli, suomi ja meänkieli. ¶
Yhtheistä minuriteettiryhmile oon ette net oon asuhneet Ruottissa pitkhään ja ette net oon ryhmiä joila oon selvä yhtheenkuuluvuus. Niilä oon kans oma uskonolinen, kielelinen eli kulttuurinen kuuluvuus ja halu säilyttää oman identtiteetin. ¶
Hallituksen minuriteettipolitiikka  ¶
Minuriteettipolitiikhaan kuuluvat kysymykset kansalisitten minuriteetitten ja histuurialisitten minuriteettikielitten suojaamisesta ja tukemisesta. Kansalisitten minuriteetitten suojan parantaminen oon osa Ruottin työstä ihmisoikeuksitten puolesta. ¶
Minuriteettipoliittinen strategii  ¶
Vuona 2009 hallitus esitti uuen minuriteettipoliittisen strategiin jossa oon toihmeenpanoja kansalisitten minuriteetitten oikeuksitten turvan parantamisesta. Osana hallituksen strategiistä jällaa kans 1 janyaari-/tammikuuta 2010 lähtien laki kansalisista minuriteetistä ja minuriteettikielistä. Strategiissä oon usseita ehotuksia siittä mitenkä kansalisitten minuriteetitten oikeuksia käytänössä paranethaan, muumuassa näitä toihmeenpanoja:¨ ¶
Lääninhallituksen tehtävä - Länsstyrelsen i Stockholm ¶
 ¶
Lääninhallitus Stockholmin läänissä oon yhessä Saamekäräjitten kans saanu tehtäväksi seurata lakia kansalisista minuriteetistä ja minuriteettikielistä joka astu voihmaan 1 janyaari-/tammikuuta 2010.  ¶
Lääninhallitus ja Saamekäräjät pitävät joka vuosi tehä kootun arvioinin siittä mitenkä lakia nouatethaan ja ilmottaa siittä hallituksele. ¶
Lääninhallitus pittää kans Saamekäräjitten kans yhessä koortineerata työn minuriteettipoliittisitten tavotheitten puolesta kansalisela tasola. Se tarkottaa esimerkiksi ette met tulema tekehmään informasjuuni-insatsia ja tukehmaan kuntia ja minuriteettiä siinä työssä ette neuotteluja saahan aikhaan kunnan tasola. Tehtävhään kuuluu kans ette Lääninhallitus ja Saamekäräjät pitävät jakkaa valtiontuen niile kunnile ja landstingile jokka kuuluvat hallintoaluheishiin. ¶
Ann-Marie Algemo ¶
Ann-Marie punkt Algemo snabela lansstyrelsen punkt se¤Ann-Marie punkt Algemo snabela lansstyrelsen punkt se ¶
010-2231209 ¶
Katarina Popovic ¶
Katarina punkt Popovic snabela lansstyrelsen punkt se¤Katarina punkt Popovic snabela lansstyrelsen punkt se ¶
010-2231517 ¶
Helena Cronséll ¶
Helena punkt Cronsell snabela lansstyrelsen punkt se¤Helena punkt Cronsell snabela lansstyrelsen punkt se ¶
010-2231279 ¶
Vladimir Guala ¶
Vladimir punkt Guala snabela lansstyrelsen punkt se¤Vladimir punkt Guala snabela lansstyrelsen punkt se ¶
010-2231338 ¶
Skicka meddelande ¶
Dölj formulär ¶
E-postadress ¶
Skicka en kopia av meddelandet till angiven e-postadress ¶
Meddelande ¶
Skriv in nedanstående kod för att skicka meddelande ¶
Generera ny bild ¶
Yhtheiskuntaplaneraus ja kulttuurimiljöö - Länsstyrelsen Skåne ¶
 ¶
Lääninhallituksen yhtheiskuntaplaneraustyö pittää eesauttaa luohmaan hyviä ja turvalisia elinmaholisuuksia ja pitkäle ajale kestävän elinmljöön läänin asukhaile ja täälä käviöile. Kulttuurimiljöö oon osa yhtheiskunnan histuuriaa, se antaa jatkuvuutta arkipäivässä ja auttaa ihmisiä ymmärtämhään muuta mailmaa.  ¶
Lääninhallitus tekkee työtä sen etheen ette yhtheyet läänissä ja muualekki mailmassa helpottuva ja ette net oon maholisiman hyvät miljöön kannalta. Hyvät yhtheyet ja hyvä IT-infrastryktyyry antaa ihmisille, yrityksile ja orkanisasuunile maholisuuen laajentaa omia työmarkkinoita. Lääninhallitus valvoo muumuassa ette valtakunnalisia intressiä eli intressiä jokka koskeva monta kuntaa turvathaan ko infrastryktyyriprujektia planerathaan. Met hoiama kans valtiontuen laajakaistan (bredband) laajenuksen hallintoa maaseu´ula. ¶
Lääninhallitus koortineeraa rekiunaalista työtä pitkäaikasen turvalisen ja kestävän enerkiansaanin puolesta. Yhessä läänin toimioitten kans met olema ottanhee framile klimaatti- ja enerkiastratekiin joka näyttää mitenkä meän pittää toimia ette klaaraama Ruottin klimaattitavotheet ja enerkiamuutoksen. Lääninhallitus johtaa eri prujektia kestävän kehityksen eesauttamiseksi ja ottaa framile perustheita kunnitten enerkiaplanerauksen tukemiseksi. Oon olemassa eri tyyppisiä valtion piitraakia enerkian tehostamiselle ja uusiutuvhaan enerkiamuothoon siirtymiselle ja joista Lääninhallitus päättää. Lääninhallituksen miljööharkintaryhmä päättää suuritten enerkialaitoksitten, niinku tuulivoimaparkit ja kaukolämpölaitokset (fjärr-), lupakysymyksissä. ¶
Lääninhallitus käsittelee valtionlainat vanhusasunoitten ja turvalisuusasunoitten (trygghets-) rakentamiselle, ja pientaloitten ratonisanerauksile ja päättää enerkiapiitraakista asumataloile ja vissile tiloile. Lääninhallitus valmistaa informasuunia ja tekkee joka vuosi analyysiä läänin asuntomarkkinoista muumuassa tueksi sille työle jota kunnat tekevä asunoitten saamiseksi. ¶
Lääninhallitus ottaa framile planerausperustheita eri aloile ja jokka näyttävä mihin oon tärkeää ottaa huomiota ko esimerkiksi rakenethaan jotaki eli käytethään maata. Tavote oon saa hyviä ja turvalisia elinolosuhtheita ja pitkäle ajale kestävän elinmiljöön. Planeraustyöhön vaikuttava eri kansaliset tavotheet ja valtakunnaliset intressit, esimerkiksi ko oon kyse enerkian tuottamisesta, luonon hoitamisesta, ulkoiluelämästä eli yhtheyksistä. Met tarkastamma kans kunnalista planerinkia ja otama sillon huomihoon ihmisten terhveyen ja turvalisuuen, valtakunnaliset intressit, miljöölaatunormit ja rantasuojan. Jos sie et ole tytyväinen kunnan rakenusluphaan eli tetali-plaahniin, sie saatat valittaa siittä meile. ¶
Lääninhallitus saattaa päättää ette kulttuurihistuurialisesti arvokhaat rakenukset, asutusaluemiljööt, kirkkomiljööt, parkit, puutarhat eli semmoset pittää suojata rakenusmuistona. Lääninhallitus selvittää ja päättää jos jostaki kohtheesta (objekt) pittää tulla rakenusmuisto, valvoo niitä ja antaa lupia siihen ette muutella rakenusmuistoja, kirkkoja ja hautuusmaita. ¶
Rakenuksitten hoitaminen oon osa Läninhallituksen pitkäletähtäävästä työstä läänin kulttuurimiljöitten säilyttämisestä. Sen etheen ette rakenuksissa säilyy kulttuurihistuurialinen arvo oon tärkeää ette net hoiethaan, piethään kunnossa ja uusithaan yksittäisitten taloitten omitten eelytyksitten pohjalta. Se oon kans tärkeää ette käytethään kulttuurihistuurialisesti oikeita materiaalia ja metutia. Yksittäiset ihmiset, kunnat, stiftelsit ja puulaakit saattava hakea valtion tukea Lääninhallitukselta kulttuurihistuurialisesti arvokhaan rakenuksen/asutuksen hoitamisheen, niin sanottu rakenushoitopiitraaki. ¶
Muinaisjäänökset oon entisajan ihmisitten toiminan jälkiä, esimerkiksi asumapaikat, hauta-aluheet, rauniot eli keskiajan kaupunkitten kulttuurikerroksia. Lääninhallituksen tehtävä oon ette suojata, hoitaa ja tua saataville meän muinaisjäänösmiljööt, niin ette tämän päivän ja huomisenki sukupolvet saattava ymmärtää histuurialisen kulttuuriarvon ja saa elämyksen siittä. Kulttuurimuistolain mukhaan oon kielettyä muuttaa, poistaa, vahingoittaa eli peittää muinaisjäänös, mutta vississä taphauksissa Lääninhallitus saattaa antaa luan puuttua semosheen. ¶
Lääninhallitus ja kunnat saattava päättää ette erityisen arvokhaita kulttuurimaisemia pittää suojata kulttuurireservaattina. Siihen kuuluvat rakenukset, laitokset, jäänökset ja maat, mutta kans toiminoitten, tion ja perintheitten arvot. Kulttuurireservaatti saatta olla kaikki; erikoispiirtheisestä maanpruukialuheesta kulttuurihistuurialisesti kiinostavhaan teolisuusmiljööhön – aluheet joita entisajan maankäyttö ja resyrsittenkäyttö eri mallila leimaa. Ko Lääninhallitus päättää kulttuurireservaatista, met kans hallittema ja vastaama niitten kulttuuriarvoitten huoltamisesta ja hoitamisesta joita sielä oon. ¶
Lääninhallitus tekkee maisemahoitamistyötä sen etheen ette säilyttää ja tua näkösille maiseman arvot. Jos sie halvat hoitaa arvokasta kulttuurimaisemaa joka kertoo läänin histuuriasta, sie saata saa piitraakia Lääninhallitukselta siihen. Insatsit saattava koskea niin kulttuurijäänöksiä ko kasvi- ja elläinelämää. Lääninhallitus antaa kans piitraakia yhistyksile, yrityksile ja yksittäisile ihmisille jokka halvavat käynistää paikalisia luononhoitamisprujektia (LONA). Jos sie halvat piitraakia LONA-prujekthiin, ilmota siittä sinun kunthaan joka sitte jättää hakemuksen Lääninhallituksele. ¶
Hallintoaluheet - Länsstyrelsen i Stockholm ¶
 ¶
Laki kansalisista minuriteetistä ja minuriteettikielistä tarkottaa ette kolmele minuriteettikielistä – suomi, saamenkieli ja meänkieli – lisäthään hallinto¬aluheita seittemästä kunnasta Norrbottenin läänissä yhtheensä 68 kunthaan koko Ruottissa.  ¶
Suomen kielen hallintoaluheesheen kuuluvat kunnat Borlänge, Borås, Botkyrka, Degerfors, Enköping, Eskilstuna, Fagersta, Finspång, Jellivaara(Gällivare), Gävle, Göteborg, Hallstahammar, Haninge, Haaparanta (Haparanda), Hofors, Huddinge, Håbo, Hällefors, Kainus (Kalix), Karlskoga, Kiruna, Köping, Lindesberg, Luleå, Motala, Norrköping, Norrtälje, Pajala, Sandviken, Sigtuna, Skinnskatteberg, Skövde, Solna, Stockholmi, Sundbyberg, Sundsvall, Surahammar, Södertälje, Tierp, Trollhättan, Trosa, Uddevalla, Uumaja (Umeå), Upplands Väsby, Upplands-Bro, Uppsala, Västerås, Älvkarleby, Örebro, Österåker, Östhammar ja Matarenki (Övertorneå).  ¶
Saamen kielen hallintoaluheesheen kuuluvat kunnat Arjeplog, Arvidsjaur, Berg, Jellivaara, Härjedalen, Jokkmokki(Jokkmokk), Kiruna, Krokom, Lycksele, Malå, Sorsele, Storuman, Strömsund, Uumaja, Vilhelmina, Åre, Älvdalen ja Östersund.  ¶
Meänkielen hallintoaluheesheen kuuluvat kunnat Jellivaara, Haaparanta, Kainus, Kiruna, Pajala ja Matarenki (Övertorneå).  ¶
Suomen, saamen ja meänkielen hallintoaluheishiin kuuluvat kans landstingit Dalarnan, Gävleborgin, Jämtlandin, Norrbottenin, Stockholmin, Södermanlandin, Upplandin, Västerbottenin, Västmanlandin, Västernorrland, Örebro, Östergötland läänissä ja kans Västra Götalandin seutu (region). Muilaki kunnila oon maholisuus vapaaehtosesti hakea jos halvaa kuulua hallintoaluheishiin . Hallitus päättää asiasta ko kunta joka halvaa liittyä hallintoaluheesheen tekkee hakemuksen siittä. Hakemus pittää lähättää ette se oon Hallituskansliissa viimisthään 1 aprilli-/huhtikuuta.  ¶
Ihminen ja yhtheiskunta - Länsstyrelsen Skåne ¶
 ¶
Lääninhallitus tekkee työtä yhessä kunnitten kans sen etheen ette luohaan hyvät yhtheiskunnaliset eelytykset läänin kansalaisile – niin privaattihenkilöile ko yrityksile. Kaikile pittää samoila ehoila tarjota elinmiljöö jossa oon turvalista, helppoa ja varmaa tehä töitä, asua ja ellää.  ¶
Työ samanlaisitten oikeuksitten ja maholisuuksitten puolesta pittää täyttää Lääninhallituksen orkanisasuunin ja toiminan. Tiskrimineerauslain mukhaan oon kieletty tiskrimineeraamasta ihmisiä niitten sukupuolen, eetnisen kuuluvuuen, uskonon eli muun uskonkäsityksen, seksuaalisen taipumuksen, toimintahäiriön, iän, eli sukupuoltaylittävän itenttiteetin eli ilmasun (uttryck) vuoksi. ¶
Kansalinen tavote oon ette vaimon- ja miehenpuolila pittää olla sama valta muo´ostaa yhtheiskuntaa ja ommaa elämää. Lääninhallituksela oon tehtävännä tukea kuntia, valtiolisia toimintoja ja muita rekiunaalisia toimioita työssä ette saa toimintansa tasa-arvoseksi. Lääninhallitukset Ruottissa tekevä työtä sen etheen ette miehenpuolet ei käyttäs väkivaltaa vaimonpuolia kohi ja kans siihen ette vastustava prustitysuunia ja ihmiskauppaa seksuaalisheen käythöön sillä mallin ette antava tukea etukätheen estäville insatsile ja parantamalla viranomhaisitten ja aatheelisitten orkanisasuunitten välistä yhtheistyötä. ¶
Lääninhallituksela Stockholmin läänissä ja Saamekäräjillä oon päävastuu Ruottin minuriteettipolitiikan totheuttamisen koortineerauksesta ja seuraamisesta. Minuriteettipolitiikhaan kuuluu kansalisitten minuriteetitten ja heän kielitten suojaaminen ja tuki. Viis tunnustettua kansalista minuriteettiä Ruottissa oon juutalaiset, roomit, saamelaiset (jokka kans oon alkuperäskansa), ruottinsuomalaiset ja torniolaaksolaiset. Kansaliset minuriteettikielet oon jiddisch, romani chib, saamen kieli, suomi ja meänkieli. ¶
Lääninhallituksela oon tehtävännä lua semmosia eelytyksiä yhtheiskunnassa ette koko kansa saattaa saa hyvän terhveyen samoila ehoila. Kansanterhveyessä oon kyse ihmisitten omista valinoista ja tavoista mutta kans semmosesta ko ulkomiljööt ja temokraattiset oikeuet yhtheiskunnassa. Erityisesti met tehemä työtä tasa-arvon, intekrasuunin, miljöön, asuntoplanerauksen, sosiaalisitten eelytyksitten, antti-tiskrimineerinkin ja alkkohooli- ja huumekysymyksitten aloila. ¶
Intekrasuunipolitiikan ylheiset tavotheet oon samat oikeut, kaikitten velvolisuuet ja maholisuuet, eetnisestä ja kulttuurisesta taustasta huolimatta. Lääninhallituksen pittää eesauttaa yhtheistyötä eri toimioitten välilä ja toimia niin ette läänissä oon hyvä varrautuminen ja kapasiteetti ottaa vasthaan vastatulheita pakolaisia ja muita jokka oon turvan tarpheessa. ¶
Lääninhallitus oon rekiunaali vaaliviranomhainen. Se tarkottaa ette meilä oon vastuu valmistella ja totheuttaa ylheiset vaalit, vaalit Euruuppaparlamenthiin ja kans neuvoa-antavat kansaliset kansanäänestykset. ¶
Ennen vaalia Lääninhallitus muumuassa päättää mitenkä jako vaalialuheishiin ja vaalipiihriin tehhään ja ottaa vasthaan ilmotukset niistä kantitaatista jokka tuleva parttioitten vaalilistoile. Vaaliyönä eri vaalipiirit raporteeraava omista vaalituloksista Lääninhallituksele. Sen jälkhiin met tehemä lopulisen yhtheenräknäämisen. ¶
Kriisin aikana eli jos oon korkeampi varrautuminen (höjd beredskap) Lääninhallituksen pittää tukea ja koortineerata viranomhaisia, orkanisasuunia ja yhtheiskunnale tärkeitä yrityksiä läänissä. Meilä oon kans vastuu informasuunin koortineeraamisesta ja ette se yltää ihmisitten ja metioitten tiethoon. Jos onnettomuus eli päästö (utsläpp) tapahtuu ytinvoimalaitoksella, kaikila lääninhallituksila oon pelastustoimivastuu (räddningstjänt-) omassa läänissä ja Uppsalan, Kalmarin ja Hallandin läänin lääninhallituksila oon sitte vielä pitemälle menevät valmiustehtävät. ¶
Monila eri aloila Lääninhallitus myöntää lupia eli tekkee kontrollia sen etheen ette ihmisitten terhveyttä eli oikeuksia ei laiminlyä. ¶
Lääninhallitus valittee asiamiehiä joitten pittää tarkastaa seurakuntia ja pittää huolen siittä ette netki jokka ei kuulu Ruottin kirkhoon, saava hautauksen joka passaa heile. Met saatama kans myöntää luan levittää vainajan tuhat. ¶
Lääninhallitus saattaa antaa sinun jättää rahoja huosthaan erityisele kontule. Se tarkottaa ette met saatama ottaa vasthaan ja säilyttää rahat, jokka sinun pittää jolleki maksaa. Sen saattaa esimerkiksi tehä jos sulla hyyryläisenä oon kiista hyyryisänän kans eli jos sulla oon velka mutta sie et tiä kelle maksaa. Sinun velka nähhään sillon maksettuna ajoissa jos vissit ehot lain mukhaan oon täytetty. ¶
Lääninhallitus saattaa myöntää luvan kaameravalvonalle joka merkittee ette kaameroita panthaan ylös ja käänethään semmosheen paikhaan johonka ylheisöllä oon pääsy. Säätänöt jokka regleeraavat kaameravalvontaa oon kaameravalvontalaissa, ja Lääninhallitus valvoo ette niitä seurathaan. ¶
Primäärituotanto oon elintarvikeketjun ensimäinen askel ja siihen kuuluu muumuassa lihan, maion, viljan ja krouvin rehun ja rehusekotuksitten tuottaminen ja kans niin rehun ko elintarvikheitten kuljetus. Elintarvikheitten primäärituotantoa Lääninhallitus ja Maanpruukilaitos kollaavat monela tasola. Met tarkastamma kans ette kunnila oon hyvä kontrolli siittä ette niilä jokka tuottava ja myyvä ruokaa oon tarpheeksi hyvä tieto ja tilat klaarata tehtävän. ¶
Jos sie olet töissä yrityksessä joka tekkee konkursin, palkkakaranttilaki jällaa sulle. Lääninhallitus vastaa ylösanomispalkan ulosmaksosta työntekiöile yrityksissä jokka tekevä konkursin eli johon tehhään yrityssaneraus (-rekonstruktion). ¶
Lääninhallitus ottaa vasthaan ilmotuksen Ruottin kansalaisuuesta sulta joka olet Tanskan, Suomen, Norjan eli Iislantin kansalainen. Ilmotus oon yksinkertasempi tapa hakea kansalaisuutta. Jos olet jonku muun maan kansalainen ko näitten, sinun pittää kääntyä Mikrasuunilaitoksen puohleen. Jos sie jostaki syystä olet menettänny kansalaisuuen, sie saatat vississä taphauksissa saa sen takasi tekemällä ilmotuksen Lääninhallituksele. ¶
Lääninhallitus valittee niin sanotut notarius publicus. Titteli oon latinaa ja tarkottaa suurin piirthein ”julkinen sekreteerari”. Notarius publicus pittää muumuassa auttaa ihmisiä totistamhaan nimiallekirjotuksia, jäljenyksiä, käänöksiä ja muita tietoja asiapaperissa, olla matkassa viehraanamiehenä ko sinettiä (förseglingar) panhaan eli katkasthaan eli kollata lotinvetoja. ¶
Lääninhallitus valittee yhtheiskunnaliset (borgerlig) vihkiät ja meilä oon lista henkilöistä jokka oon valittu vihkiöiksi joka läänissä. Jos sie olet alle 18-vuotias eli jos halvat solmia avioliiton jonku kans joka oon alle 18-vuotias, sie tarttet Lääninhallituksen luan mennä naimishiin. ¶
Ihmiset joila oon huono hoitaa ommaa ekonomiitä siukkuuen, iän eli jonku muun asian takia, saattava saa apua uskotulta mieheltä (god man) eli holhoojalta (förvaltare). Joka kunnassa pittää olla yliholhooja ja yliholhoojalautakunta joka valvoo ette kunnan uskotut miehet ja holhoojat hoitavat omat tehtävät. Lääninhallitus tekkee tarkastuksia yliholhoojan tykönä tasasin aikavälin eli tarkastaa yliholhoojaa esimerkiksi jos joku oon tehny ilmotuksen hänestä. ¶
Maan hallituksen tavote minuriteettipolitii- kale oon ette suojata kansalisia minuriteettiä, parantaa heän vaikutusmaholisuuksia ja kans suojata histuurialisia minuriteettikieliä niin ette net pysyvät elävinnä. 1 TISKRIMINEERINKI JA UHANALASUUS  ¶
Tiskrimineerinkiä, uhanalasuutta ja syrjintää niitä ih-misiä kohthaan jokka kuuluvat kansalishiin minurite-ethiin häätyy vastustaa. Niilä pittää olla sama maholisuus ko muila ihmisillä osalistua yhtheiskuntaelähmään. 2 VAIKUTUSVALTA JA OSALISTUMINEN  ¶
Kansalisitten minuriteetitten maholisuuksia vaikut-tamisheen ja osalistumisheen häätyy parantaa, muumuassa sillä mallin ette viranomhaiset pitävät yhtheis¬neuotteluja niitten kans. Minuriteetile pittää antaa kunnon vaikutusvalta asioissa jokka koskevat heitä. 3 KIELI JA KULTTUURI-ITENTTITEETTI  ¶
Kansalisitten minuriteetitten kieliä ja kulttuuria häätyy suojata ja eesauttaa. Ihmiset jokka kuuluvat kansalishiin minuriteethiin häätyvät pystyä omaksumhaan ja käyttämhään ommaa äitinkieltä ja kehittämhään ommaa kulttuuri-itenttiteettiä. Kansaliset minuriteettikielet pitävät olla eläviä kieliä Ruottissa.tarve, sopivalla tavala informeerata kansalisia minuriteettiä niitten oikeuksista, joita tämä laki niile antaa.iskunnala oon erityinen vastuu kansalisitten minuriteettikielitten suojaamisesta ja eesaut-salisile minuriteetile maholisuuen vaikuttaa asioissa jokka koskevat heitä ja, niin kauas ko §LAKI ANTAA  ¶
KANSALISILE  ¶
MINURITEETILE  ¶
OIKEUKSIA 3KANSALISITTEN  ¶
MINURITEETITTEN  ¶
OSATAVOTHEITA 5 KANSALISTA  ¶
MINURITEETTIÄ  ¶
RUOTTISSA  ¶
SAAMELAISET: Ruottissa oon 20 000–35 000 saamelaista jokka puhuvat eri varieteettiä saamen kielestä. Saamelaiset oon alkuperäskansa. ¶
RUOTTINSUOMALAISET: Ruottissa oon 450 000–600 000 ruottinsuomalaista. Monet asuvat ¶
Stokholmissa-Määlarinlaaksossa. Minuriteettikieli oon suomi. ¶
TORNIOLAAKSOLAISET: Ruottissa oon nuin 50 000 torniolaaksolaista, usseimat asuvat Norrbottenissa. ¶
Minuriteettikieli oon meänkieli. ¶
ROOMIT: Ruottissa oon 50 000–100 000 roomia ja net asuvat koko maan aluheela. Minuriteettikieli oon eri varieteettiä romani chib-kielestä. ¶
JUUTALAISET: Ruottissa assuu 20 000–25 000 juutalaista. Minuriteettikieli oon jiddisch. ¶
Ruotti oon aina ollu monikielinen ja mo- nikulttuurinen. Saamelaiset, suomalaiset, torniolaaksolaiset, roomit ja juutalaiset oon olheet tässä maassa rohki kauon. Niitten kielet ja kulttuurit oon osa Ruottin yhtheis- kuntaa ja osa meän yhtheistä kulttuuriperi-  ¶
INFORMASUUNIESITE  ¶
SPANNIA   ¶
Arabia  ¶
Argonian kieli ¶
Aranesian kieli ¶
Asturian kieli/ ¶
Bable  ¶
Baskin kieli ¶
Berberi ¶
Katalaani ¶
Galician kieli ¶
Portugalin kieli ¶
Valencian kieli ¶
SAKSA   ¶
Tanska ¶
Alasaksa ¶
Alasorbi ¶
Pohjosfriisi ¶
Romani  ¶
Saterfriisi ¶
Yläsorbi ¶
TANSKA  ¶
Saksa ¶
ISOBRITANIA  ¶
Korni ¶
Iirin kieli ¶
Manksi ¶
Ala-skotti ¶
Skotlantilainen gaeli ¶
Ulster skotti ¶
Kymri (walesin kieli) ¶
UNKARI   ¶
Armenia  ¶
Beas  ¶
Bulgaria ¶
Kroaatti ¶
Saksa ¶
Kreikka ¶
Puola ¶
ALANKOMAAT  ¶
Friisi ¶
Limburgin kieli ¶
Ala-saksiska ¶
Romanes ¶
Jiddisch ¶
NORJA   ¶
Kveenin kieli ¶
Romani  ¶
Saamen kieli ¶
RUOTTI   ¶
Saamen kieli ¶
Suomi ¶
Meänkieli  ¶
Romani chib ¶
Jiddisch ¶
Rymänian kieli ¶
Romani  ¶
Rusien kieli/Rutenia  ¶
Serbia  ¶
Slovakki ¶
Sloveeni ¶
Ukraina ¶
RYMÄNIA   ¶
Albania ¶
Armenia ¶
Bulgaria ¶
Kroaatti ¶
Tjekki ¶
Saksa ¶
Kreikka ¶
Unkari ¶
Italia ¶
Makedonian kieli  ¶
Puola ¶
Romani  ¶
Ryssän kieli ¶
Rusien kieli/Rutenia  ¶
Serbia ¶
Slovakki ¶
Tataarin kieli ¶
Turkki ¶
Ukraina ¶
Jiddisch ¶
SUOMI   ¶
Romani  ¶
Ryssän kieli ¶
Saamen kieli ¶
Ruotti ¶
Tataarin kieli  ¶
Jiddisch  ¶
Karjalan kieli ¶
Webpaikasta - Länsstyrelsen Skåne ¶
 ¶
Lääninhallituksen webpaikka auttaa sinua löytämhään tietoa siittä mitä Lääninhallitus tekkee ja mitenkä se vaikuttaa sinhuun ja yhtheiskunthaan sinun ympärillä. Webpaikka oon otettu framile yhessä Ruottin muitten lääninhallituksitten kans.  ¶
Starttisivula sie löyät päämenyyn jossa oon kohta kaikki tiot meän toiminasta. Starttisivula oon kans pääsy näihin: luat, piitraakit ja tuet, planketit ja julkasut ja kans ajankohtaset asiat ja uutiset. ¶
Hakusanat aakkosjärjestyksessä – semmosta jota tiämä ette moni halva löytää meän webpaikalta. Jos sie vaikka haet Melua, klikkaa M-puustavia. ¶
Sivun yläosassa oon hakuruutu johon kirjotat haettavan sanan, haku tapahtuu sitte koko webpaikala. Saat osumat kaikentyyppisheen sisälthöön. ¶
Näyttää hierarkkisen stryktyyrin. ¶
Tämän webpaikan kaikila sivuila oon fynksuuni joka jakkaa sivun informasuunin sosiaalishiin metioihin. Fynksuuni oon sivun otsikon alla, Kirjota ulos-käskyn oikealla puolen. ¶
Lääninhallituksen webpaikka seuraa maholisiman pitkäle niitä suuntalinjoja joita oon olemassa saatavuuesta webilä. Met olema käyttänhee Vervan suuntalinjoja: Ohjetta 24-tiimanweb joka seuraa WAIn suuntalinjoja WCAG 1.0. Niin kauas ko se oon maholista siinä alustassa (plattform) ko meän web oon tehty. ¶
Webpaikala ei ole ommaa Anpassaus-fynksuunia ko anpassaukset riskeeraava häiritä käyttäjän omia inställninkiä. Webplaavarin (-läsare) omia inställninkiä oon helppo muuttaa niin ette sie esimerkiksi saat korkeaman kontrastin eli isoman tekstin. ¶
Meän webpaikka toimii hyvin uuenaikhaisitten web-plaavaritten kans, jokka tukeva W3C- stantarttia. Net on esimerkiksi uuet värsuunit näistä: Firefox, Safari, Internet Explorer, Opera ja Google Chrome. ¶
Cookie oon pieni tekstifiili jonka webpaikka säästää sinun taattorissa. Niitä käytethään sillä ette antaa käyttäjälle maholisuuen käyttää eri teknisiä fynksuunia. ¶
Niitä oon kahenlaisia: ¶
Jos sie et halva ottaa vasthaan cookieksia, sie saatat helposti estää niitten tulon web-plaavarissa. Se saattaa kuitenki tehä sen ette jokku webpaikat ei toimi niinku pitäsit. Kummanki sortin cookiekset saattaa estää. ¶
Vissit tokymäntit webpaikala oon säästetty formaatissa Portable Document Format (PDF) ja niitten lukemiseksi sie tarttet prukrammin Adobe Acrobat Reader, jonka saat ilmaseksi Adobe:sta. ¶
Henkilötietolain, joskus kuttuttu PUL, tarkotus oon suojata ihmisiä oman intekriteetin loukkaamisesta ko niitten henkilätietoja käsitelhään. Lääninhallituksen webpaikka seuraa PUL- määräyksiä. ¶
Ko sie ilmotat ittesti konferenshiin eli vastaahvaan, tillaat jonku julkasun eli lähätät e-postia viranomhaiselle, Lääninhallitus saapi sinun henkilötiot. ¶
Lääninhallitus oon valtiolinen viranomhainen. Se tarkottaa ette viestistä, joka lähätethään meile, tullee julkinen asiapaperi, joka piiain annethaan muilekki julkisuusperiaatheen mukhaan. ¶
Lääninhallituksen webpaikala oon tekstiä, karttoja, kuvia ja kuvvauksia joila oon tekiänoikeussuoja ja joita ei saa käyttää ilman luppaa. Meän lokotyypile se jällaa kans. Jos muuta lähettä ei mainita, Lääninhallitus oon tekiä. ¶
Elinkeinoelämä ja yhistykset - Länsstyrelsen Skåne ¶
 ¶
Lääninhallitus stimyleeraa seu´un/rekiuunin yrityksiä ja yhistyksiä erilä mallin luohmaan kestävän ekonoomisen kehityksen ja lissäähmään työpaikkoja. Lääninhallitus innostaa elinkeinoelämää tekehmään työtä tasa-arvo-, miljöö- ja intekrasuunikysymyksitten kans kestävän kehityksen ja kasvun parantamisen puolesta.  ¶
Lääninhallitus stimyleeraa seu´un elinkeinoelämää erilä mallin luohmaan kestävän ekonoomisen kehityksen ja lissäähmään työpaikkoja. Met tehemä yhtheistyötä kunnitten, elinkeinoelämän ja muitten orkanisasuunitten kans ette saavuttasimma kansaliset tavotheet seu´un kasvupolitiikale. Eri piitraaki- ja tukimuo´oila Lääninhallitus oon matkassa luomassa hyvvää yritysklimaattia, hyvvää infrastryktyyriä niinku tiet, komynikasuunit, koulutus ja tutkimus ja kapitaalin saanti. Met innostamma kans elinkeinoelämää tekehmään työtä tasa-arvo-, miljöö- ja intekrasuunikysymyksitten kans kestävän kehityksen ja kasvun parantamisen puolesta. ¶
Joka vuosi Lääninhallitus saapi rahhaa maan hallitukselta ja jokka pittää käyttää eri yritystukhiin. Tuet pitävä auttaa läänin yrityksiä saahmaan pitkäaikasen kannattavuuen ja kasvun. Tuitten laajuus ja suuntautuminen vaihtelee läänitten välilä ja ajan mukhaan, ja se riippuu siittä mitä resyrsiä ja erityisiä tehtäviä hallitus oon antanu länile. Met saatama antaa piitraakia muumuassa investeerinkhiin, markkinointhiin, inovasuunikehitykshiin ja koulutuksheen pienile ja keskisuurile yrityksile. Sitte oon vielä erityinen tuki kaupalisile palveluile maaseu´ula, esimerkiksi kyläkaupoile ja pensiinimakile. ¶
Kilpailu stimyleeraa yhtheiskunnan resyrsitten parempaa käyttöä ja antaa uusile yrityksile maholisuuen päästä markkinoile. Lääninhallitus pittää lähheisessä yhtheistyössä Kilpailulaitoksen (Konkurrensverket) kans eesauttaa tehokasta kilpailua privaatissa ja julkisissa toiminoissa. Meän pittää informeerata kilpailukysymyksistä ja huomioia merkkiä siittä ette kilpailumääräyksiä ei nouateta. Ota yhtheys meän kans jos sie eppäilet ette jokku jokka oon tehnee tarjouksen oon sopihnee kilpailun poistamisesta. ¶
Lääninhallitus saattaa antaa sulle rahalista tukea prujekthiin joka suosii seu´un kasvua ja kehitystä. Saatat hakea prujektitukea jos sulla muitten kans oon itea jonka tet halvatta totheuttaa prujektissa. Prujekti pittää olla jotaki uutta, olla muuta ko tavalinen toiminta ja olla rohki aikarajotettu. Prujektin tulos pittää olla monile hyöyksi. ¶
Lääninhallituksela oon vastuu siittä ette vastustaa rahanpesoa ja terrorismin rahotusta tarkastamalla fyysisiä ja jyriitisiä henkilöitä. Rahanpeso oon sitä ko rahat jokka tuleva jostaki rikolisesta toiminasta muutethaan varoiksi joista saattaa tehä tilin avomesti. Terrorismirahotus merkittee ekonoomista tuen antamista terrorismile suorina piitraakina eli ottamalla vasthaan rahoja eli muita varoja terrorismin rahottamisheen. ¶
Lääninhallitus oon valvontaviranomhainen niile stiftelsille jokka oon läänissä ja meilä oon kans vastuu niitten rekistreerauksesta. Stiftelsi oon ittenhäinen varalisuus jota hoiethaan/hallithaan tiethyyn käythöön. Hallituksela eli förvalttarilla oon vastuu rahoitten hallinosta. Lääninhallituksela oon taattapaasi josta sie näet mitä stiftelsiä Ruotissa oon, ja niitten tarkotuksen kans, ja kontaktihenkilöt ja muutaki. ¶
>> Mene stiftelsitten taattapaashiin (ruottiksi) ¶
Vartiointiyritys vartioittee fastiheettiiä, laitoksia, vissiä toimintoja, julkisia tilasuuksia eli yksittäistä ihmistä. Kaikila vartiointiyrityksilä häätyy olla lupa, niin sanottu aukturisasuuni Lääninhallitukselta. Aukturisasuunin lisäksi met hääymä hyväksyä koko pärsunaalin, netki jokka ei ole vahtia, ja antaa yrityksele luan pittää vahtikoiria. ¶
Lääninhallitus tekkee työtä elinvoimakhaitten kalakannoitten ja pitkäaikasen ja kestävän kalastuselinkeinon puolesta. Se oon Lääninhallitus joka antaa luan perustaa kala-, krapu- ja simpukkaviljelyt (mussel-). Met saatama kans myöntää piitraakia lisensieeratuile ammattikalastajile ette net saattava varmistaa kalastuskampheet hylkheitä (säl) vasthaan ja antaa korvauksia vahinkoista jokka hylkheet oon aiheuttanhee niitten työkaluile ja saahliile. Lääninhallitus jakkaa EY-tukea muumuassa ammattikalastuksen, vesiviljelyn, jalostusteolisuuen (berednings-), koulutuksitten, kehitysprujektitten investeerinkhiin. Met saatama kans antaa neuvoja ja rahalista tukea niile jokka halvavat kehittää, perustaa ja markkinoia tyristikalastusyrityksiä. ¶
Se jolla oon piiliskruuttausyritys häätyy olla Lääninhallituksen hysäkvymä siinä läänissä jossa toimintaa päänänsä meinathaan totheuttaa. Met tarkastamma ette laitos täyttää kunnan miljöövaatimukset ja ette hakialla oon net rakenusluat ja muut luat mitä tarttee. Skruuttipiilit saattaa kans jättää vasthaanottopaikhaan, paikka jonka tuottajat oon valihnee. Piilituottajat häätyvä ilmottaa vasthaanottopaikoista Lääninhallituksele. ¶
Panttipankko oon yritys joka lainaa rahhaa sulle ko sie jätät jotaki pantiksi. Lääninhallitus myöntää luat panttipankoile ja valvoo niitä. Se joka meinaa perustaa panttipankon, tarttee sen läänin Lääninhallituksen luan jossa toiminta oon. Panttipankkoa saattaa pyörittää vain ruottalainen osakeyhtiö eli vastaava ulkomaalainen yritys EES-aluheela. ¶
Ajoneuvola ajettu kilpailu tien päälä vaatii sen läänin Lääninhallituksen luan jossa kilpailu alkaa. Kamppailusportitten träänaus-, kilpailu- ja esitysottelut (uppvisnings-) vaativa erityisen luan jota haethaan Örebron läänin Lääninhallitukselta. Jos bingopeliä eli lotin myyntiä tapahtuu useamassa kunnassa samassa läänissä, Lääninhallitus myöntää luan. Jos lotin myynin järjestää joku yhistys joka vain toimii yhessä kunnassa, kunta myöntää luan. ¶
Laki kansalisista minuriteetistä - Länsstyrelsen i Stockholm ¶
 ¶
Laki kansalisista minuriteetistä ja minuriteettikielistä astu voihmaan 1 janyaari-/tammikuuta 2010. Se korvaa lait oikeuesta käyttää saamen, suomen ja meänkieltä yhtheyksissä hallintoviranomhaisitten ja tuomioistuimitten kans. Saamekäräjälakhiin ja sosiaalipalvelulakhiin oon kans tehty muutoksia.  ¶
Ruottin kansanväliset velvotheet tarkottavat ette vissit minuriteettioikeuet häätyy totheuttaa koko maassa. Sen takia uusi laki (2009:724) koskee kaikkia viittä kansalista minuriteettiä (2009:724). ¶
Niin sanottu perusturva tarkottaa muumuassa ette: ¶
Sen lisäksi suomea- saamea- ja meänkieltä puhuville jällaa erityisiä oikeuksia niitten hallintoaluheela. Nämät oikeuet oon muumuassa: ¶
Vanhentuvien ja toimintavajavaisten hoitam  isesta, huoltamisesta ja tuki  toimesta Kaihnuun kunta ottaa makson.   Maksot säänöstelhään sosiaalipalvelulaissa ja perustuu peruspohjasumhaan  ¹.    ¶
Mikäs vaikuttaa sinun makshoon?   ¶
Makso, minkä juuri sie piät maksaa, räknäthään sinun tulojen, asumiskostanusten pohjalta ja vielä otethaan huomihoon mitä tukiavustuksia sulle oon myönetty. Saattaaksheen räknätä sinun makson kunta tarttee tietoja sinun tuloista. Pansuuniviraston/Vakkuutuskassan sulle maksetut tulot kunta hommaa suohraan sieltä ja tulot sinun rahasäästöistä Veroviranomhaisilta. Jos sulla oon muita tuloja sie hääyt itte tieottaa niistä planketissa, jonka sie saat tukikäsittelijältä. Sie et koskhaan saata maksaa enämpää ko maksimimakson niistä toimista, jokka oon sulle myönetty. Sitä vastoin sie saatat maksaa alemaan makson riippuen sinun tuloista ja asumiskostanuksista. Sie saatat kans olla antamatta tulotietoja ja sen siihaan maksaa maksimimakson niistä toimista, jokka sulle oon myönetty. – kryssaa siinä taphauksessa se ruutu sinun tuloveroilmotusplanketissa ja lähätä planketti kunthaan. ¶
Ma  ksimimakso   Korkein makso hoitam  isesta, huoltamisesta ja tuki  toimesta  , toisin sanoen kotipalveluksesta, turvahällyytyksestä erikoisasunossa ja/taikka huoltamisesta lyhyen aijan asumisesta/helpottamisesta/vaihtohuoltamisesta oon 2 125 kruunua 2020. vuen hintatasola. Maksimimakso päätethään 8. luvun 5 § SoL:n jälkhiin ja pohjautuu nettotulhoin, asumiskostanukshiin ja alimphaan sumhaan, jota määrää maksimitaksa koskien vanheempia ja henkilöitä, joila oon toimintavajavaisuutta.   ¶
 Sinun tulot   ¶
Tuloiksi räknäthään kaikenlaiset pansuunit ja maholiset palveluksesta tulevat tulot, yritystoiminasta, elinräntystä ja rahasäästöstä tulevat tulot. Jokku verovaphaat palkat ja avustukset räknäthään tuloiksi, kuten asuntotukilissäykset ja vanheentuvientuki. Omasuutta ei räknätä tuloiksi. ¶
Jos sie elät yhessä sinun aviopuolen kans niin sinun tulot räknäthään puoleksi teän yhtheisistä tuloista. Avoparile tulot räknäthään itten kunki eriksheen. ¶
 Sinun asumiskostanukset   ¶
Sinun asumiskostanuksheen kuuluu vuokra taikka kuukausimakso jos sie asut vuokrahuohneessa taikka oma-asunossa. Jos asunon lämmitys ja lämminvesi maksethaan eriksheen vuokran lisäksi taikka jos oon vastaavaa vuokran lisäksi kuuluvaa maksoa niin net saapi räknätä kans, mutta huushollisähköä ei saa räknätä myötä. Jos sie asut omassa talonpaikassa niin asuntotukilässäyksen häätyy hakea pansuunivirastosta/vakkuutuskassasta, saa’akseesti asumiskostanuksen arvioinin, muussa taphauksessa kunta saattaa vain ottaa huomihoon shabloonisumman korkeinthaan 2 000 kruunua lämmitys- ja ylläpitämiskostanuksista. Asumiskostanus jaethaan sen jälkhiin kunka monta raavasta huushollia jakkaa. ¶
1 Hinnan määrää hallitus ja justeera joka vuosi. Net summat, mikkä oon annettu vihkosessa oon räknätyt aijankohtasesta peruspohjasummasta vuele 2020 (47 300 kruunua). ¶
 ¶
Alin summa, yksityisiä koskeva lisä ja vähenys   ¶
Alin summa oon lainmääräämä summa, mikä pittää kattaa normaalikostanukset koskien henkilökohtasia tarpheita, ja se summa pohjautuu Konsumentverketin räkinkisuunitelhmiin kohtuulisista elinkostanuksista. ¶
Alin summa yksin asuvalle oon 5 340 kruunua kuukausittain. ¶
Yhessä eläville avioparile ja avoparile alin summa oon 4 512 kruunua kummale eriksheen kuukausittain. ¶
Jos sinun kostanukset ylittävä normaalikostanukset koskien semmosia asioita, jokka alin summa pittää kattaa, esimerkiksi holhoojakostanukset taikka tyyristyneen ruan takia siksi ko sie hääyt ostaa valmista ruokaa kotipalveluksesta taikka erikoisasumisessa, niin sie saatat saa’a henkilökohtasen lisän, mikä lissää sinun alinta summaa ja sinun kostanusta saatethaan kans vähentää. Jos sie asut päntiönnä erikoisasunossa niin joissaki taphauksissa huushollisähkö kuuluu vuokraan, yksilöllinen vähenys tehhään jos sulla ei ole kostanuksia niistä kohista, joita ei ole räknätty alinphaan sumhaan. ¶
Var  a  summa ja  kostanusvara   ¶
Sinun tuloista varathaan tietty osa ennen ko makso päätethään. Tätä sanothaan varasummaksi ja oon aliman rahamäärän summa ja sisältää kans sinun asumiskostanukset. Varasumma veethään yhtheenräknätyistä tuloista ja tätä summaa sanothaan kostanusvaraksi. Se oon tämä kostanusvara, mikä määrää minkä summan sie piät maksaa niistä tukitoimista, mitä sulle oon hyväksytty. Jos kostanusvarraa ei ole niin maksoa ei vaaita. ¶
Tuplat asuntokostanukset   ¶
Jos sie siiryt erikoisasumisheen etkä kerkiä purkaa niin kunta saattaa huomioia tuplan vuokran/asuntokostanuksen ko räknää kostanuksen sulle, tämä oon voimassa purkamisaijan, joka enniiten saapi kestää kolme kuukautta. ¶
Maksopäätös   ¶
Jos sulla oon aputoimintaa, joista vaaithaan makso niin sie saat siittä erilisen maksopäätöksen. Sie saatat valittaa maksopäätöksen, informašuunia siittä kunka valitus tehhään löytyy sinun maksopäätöksestä. Jos net aputoimet joista oon päätetty muuttuva, niin se saattaa vaikuttaa kostanuksheen. Sie olet vasthuussa siittä, ette sie ilmotat jos sinun tulot taikka asuntokostanukset muuttuva, siksi ko se saattaa vaikuttaa maksopäätöksheen. ¶
MAKSOT (voimassa lähtien  2020-01  -01)   ¶
 Kotipalvelu   Taso 1 (Vähemän ko 10 tiimaa/kuukausi) 739 kruunua. Taso 2 (10-25 tiimaa tiimaa/kuukausi) 1 478 kruunua. Taso 3 (Enämpi ko 26 tiimaa/kuukausi) 2 125 kruunua.  ¶
Digitaalinen turvahällyytys: 366 kruunua kuukausittain. Jos oon vielä toinen hällyytysasiakas samassa asunossa (ekstra hällyytysknappi): 183 kruunua kuukausittain. ¶
Ruokatillaus  (sis  .  tillauksen ja kuljetuksen)   Taso 1 (1-10 potsuunia) 632 kruunua kuukausittain.. Taso 2 (11-20 potsuunia) 1 264 kruunua kuukausittain. Taso 3 (21-31 potsuunia) 1 896 kruunua kuukausittain. Taso 4 (32-46 potsuunia) 2 532 kruunua kuukausittain. Taso 5 (47-62 potsuunia) 3 165 kruunua kuukausittain.   ¶
Ruokailumakso – Päivätoiminta   Lynsi Päiväkokkous: 49,50 kruunua potsuuni.  ¶
 TOIMINTAVAJAVAISUUS  SoL  /LSS   ¶
Ruokamakso  –  Jokapäivänen puoha  Lynsi Dagcenter & JUC:ssä (Työ- ja kehityskeskus): 48 kruunua potsuuni.  ¶
Kuukausimakso  -  Ry  hmäasunto/Palveluasunto   Fruukosti: 24,16 kruunua potsuuni. Lynsi: 49,50 kruunua potsuuni. Murkina: 49,50 kruunua potsuuni.  ¶
Ruokakostanus  tuki  toimien puolela, jokka koskeva lasten ja nuorten (0-21 v) lyhyen aijan perhäänkattomista ja lyhyen aijan oleilua   Fruukosti: 21 kruunua potsuuni. Lynsi: 38 kruunua potsuuni. Murkina: 38 kruunua potsuuni.  ¶
Erikoisasuminen    ¶
Maksimikostanus hoitamisesta, huoltamisesta ja tukitoimesta, jota annethaan ympäri vuorokauen eriskoisasumisen puolela oon 2 125 kruunua kuukausittain. Sinun henkilökohtanen maksosumma räknäthään sinun tulojen jälkhiin. Lue enämpi tästä eeliseltä sivulta. ¶
Vuokra   ¶
Sie, joka asut erikoisasumisessa maksat huohneen taikka vuokra-asunon vuokran talonpaikan omistajalle. Vuokra vaihtelee asunon käyttöarvon myötä. Sulla oon oikeus hakea asuntotukilässäystä Pansuunivirastosta taikka Vakkuutuskassasta. ¶
Muita kostanuksia   ¶
Ruokakostanus: 3 695 kruunua kuukausittain. ¶
Puhthaus- ja käyttökampheita momsi (sis.): 438 kruunua kuukausittain + 172 kruunua kuukausittain käytössä olevista sänkyliinoista ja hantuukista/paatilakanoista koskien petiä ja pesemistä. ¶
Sähkömakso:(koskee vissiä asuntoja): 103 kruunua kuukausittain. ¶
Lyhyen aijan asumisesta, helpottamisesta taikka vaihtohuoltamisesta  / Sulta, joka oleskelet erikoisasunossa lyhyen aijan hoitoa varten, maksotethaan vuorokausimakso, mikä vastaa 30.-osan erikoisasunon kostanuksista mikä tietää: Huoltaminen: Enniiten 70,83 kruunua vuorokauessa. Ruokakostanus: 123,16 kruunua vuorokauessa. Puhthaus- ja käyttökampheita (sis. momsi): 20,33 kruunua vuorokauessa. Asuntokostanus ko oon kysymys lyhyen aijan asumisesta oottamassa vakituista paikkaa erikoisasunthoon: 72,76 kruunua vuorokauessa. Sulta, joka oleskelet sielä helpottamisen/vaihtohuoltamisen takia, ei peritä mithään maksoa huohneesta eikä asunosta.  ¶
Sulle, jolla oon toimintavaj  a  vaisuutta   ¶
Sinua, jolla oon jatkuva toimintavajavaisuus, suojaa LSS, laki joka koskee tukea ja tukitoimintaa toimintavajavaislle, jokka ei piä maksaa hoitamisesta, huoltamisesta eikä tukitoimesta. Mutta sie piät kuiten maksaa vuokraa asumisesta ja muita kostanuksia. ¶
Tuplat  asuntokostanukset   ¶
Lue enämpi tuplista asuntokostanuksista eeliseltää sivulta. ¶
Kunnan terhveys- ja siukkahoito   ¶
Kotikäynti ja omamakso koskien käyttökampheita ko oon kusikontinensia sisältyy maksimitakshaan. Omamakso koskien muita apukampheita ei sisäly maksimitakshaan. Lue lissää maksimitaksasta sivula 2. Erikoisasunthoon siältyy käyntimakso ko terhveys- ja siukkahoito käypi ja lisäksi sisältyvä vielä apukampheet huoltamiskostanuksheen. ¶
Maksot   ¶
Kotikäynti vaihtoehto siukkuutta hoitavaa piirisiukkasysterin/siukkasysterin, siukkajymnastin, työterapeutin käynti: 254 kruunua käynistä. Kotisiukkahoito: 508 kruunua kuukausittain. Lääkinälinen jalkahoito: 254 kruunua joka kerta. Aikatilattu kotikäynti siukkuutta hoitoa varten, jota ei saateta toimittaa: 254 kruunua. ¶
Apukampheet, jokka yksityinen pittää kokohnaans itte kostantaa   Kaikki apukampheet, joita ei työterapeutti, siukkajymnasti eikä siukkasysteri määrää, yksityinen kostantaa itte.   ¶
Kostanus 0-162 kruunua. Omamakso 0 kruunua. Kostanus 163-271 kruunua Omamakso 163 kruunua. ¶
Kostanus 272 kruunua ja enämpi Omamakso 272 kruunua. Vuosittainen maksimimakso 813 kruunua. Lapsilta ja nuorilta alle 18 vuotta ei oteta mithään maksoa. ¶
Hoitamisen, huoltamisen ja tukitoimen maksot voimassa 2020-01-01 ¶
Vanheetuville ja henkilöile, joila oon toimontavajavaisuu t ta.   ¶
Kaihnuun kunta  ¶
 Käyntiosote  Kotisivu  Sähkö post t  Telefoon  Faksi  ¶
 Nygatan 4  www.kalix.se/social  socialnamnden@kalix.se  0923-650 00  0923-773 08  ¶
952 81 Kalix ¶
Vanhentuvien ja toimintavajavaisten hoitamisesta, huoltamisesta ja tukitoimesta Kaihnuun kunta ottaa makson. Maksot säänöstelhään sosiaalipalvelulaissa ja perustuu peruspohjasumhaan¹. ¶
Mikäs vaikuttaa sinun makshoon? ¶
Makso, minkä juuri sie piät maksaa, räknäthään sinun tulojen, asumiskostanusten pohjalta ja vielä otethaan huomihoon mitä tukiavustuksia sulle oon myönetty. Saattaaksheen räknätä sinun makson kunta tarttee tietoja sinun tuloista. Pansuuniviraston/Vakkuutuskassan sulle maksetut tulot kunta hommaa suohraan sieltä ja tulot sinun rahasäästöistä Veroviranomhaisilta. Jos sulla oon muita tuloja sie hääyt itte tieottaa niistä planketissa, jonka sie saat tukikäsittelijältä. Sie et koskhaan saata maksaa enämpää ko maksimimakson niistä toimista, jokka oon sulle myönetty. Sitä vastoin sie saatat maksaa alemaan makson riippuen sinun tuloista ja asumiskostanuksista. Sie saatat kans olla antamatta tulotietoja ja sen siihaan maksaa maksimimakson niistä toimista, jokka sulle oon myönetty. – kryssaa siinä taphauksessa se ruutu sinun tuloveroilmotusplanketissa ja lähätä planketti kunthaan. ¶
Maksimimakso  Korkein makso  hoitamisesta, huoltamisesta ja tukitoimesta  , toisin sanoen kotipalveluksesta, turvahällyytyksestä erikoisasunossa ja/taikka huoltamisesta lyhyen aijan asumisesta/helpottamisesta/vaihtohuoltamisesta oon 2 125 kruunua 2020. vuen hintatasola. Maksimimakso päätethään  8. luvun 5 § SoL:n jälkhiin ja pohjautuu nettotulhoin, asumiskostanukshiin ja alimphaan sumhaan, jota määrää maksimitaksa koskien vanheempia ja henkilöitä, joila oon toimintavajavaisuutta. ¶
Sinun tulot ¶
Tuloiksi räknäthään kaikenlaiset pansuunit ja maholiset palveluksesta tulevat tulot, yritystoiminasta, elinräntystä ja rahasäästöstä tulevat tulot. Jokku verovaphaat palkat ja avustukset räknäthään tuloiksi, kuten asuntotukilissäykset ja vanheentuvientuki. Omasuutta ei räknätä tuloiksi. ¶
Jos sie elät yhessä sinun aviopuolen kans niin sinun tulot räknäthään puoleksi teän yhtheisistä tuloista. Avoparile tulot räknäthään itten kunki eriksheen. ¶
Sinun asumiskostanukset ¶
Sinun asumiskostanuksheen kuuluu vuokra taikka kuukausimakso jos sie asut vuokrahuohneessa taikka oma-asunossa. Jos asunon lämmitys ja lämminvesi maksethaan eriksheen vuokran lisäksi taikka jos oon vastaavaa vuokran lisäksi kuuluvaa maksoa niin net saapi räknätä kans, mutta huushollisähköä ei saa räknätä myötä. Jos sie asut omassa talonpaikassa niin asuntotukilässäyksen häätyy hakea pansuunivirastosta/vakkuutuskassasta, saa’akseesti asumiskostanuksen arvioinin, muussa taphauksessa kunta saattaa vain ottaa huomihoon shabloonisumman korkeinthaan 2 000 kruunua lämmitys- ja ylläpitämiskostanuksista. Asumiskostanus jaethaan sen jälkhiin kunka monta raavasta huushollia jakkaa. ¶
1 Hinnan määrää hallitus ja justeera joka vuosi. Net summat, mikkä oon annettu vihkosessa oon räknätyt aijankohtasesta peruspohjasummasta vuele 2020 (47 300 kruunua). ¶
Alin summa, yksityisiä koskeva lisä ja vähenys ¶
Alin summa oon lainmääräämä summa, mikä pittää kattaa normaalikostanukset koskien henkilökohtasia tarpheita, ja se summa pohjautuu Konsumentverketin räkinkisuunitelhmiin kohtuulisista elinkostanuksista. ¶
Alin summa yksin asuvalle oon 5 340 kruunua kuukausittain. ¶
Yhessä eläville avioparile ja avoparile alin summa oon 4 512 kruunua kummale eriksheen kuukausittain. ¶
Jos sinun kostanukset ylittävä normaalikostanukset koskien semmosia asioita, jokka alin summa pittää kattaa, esimerkiksi holhoojakostanukset taikka tyyristyneen ruan takia siksi ko sie hääyt ostaa valmista ruokaa kotipalveluksesta taikka erikoisasumisessa, niin sie saatat saa’a henkilökohtasen lisän, mikä lissää sinun alinta summaa ja sinun kostanusta saatethaan kans vähentää. Jos sie asut päntiönnä erikoisasunossa niin joissaki taphauksissa huushollisähkö kuuluu vuokraan, yksilöllinen vähenys tehhään jos sulla ei ole kostanuksia niistä kohista, joita ei ole räknätty alinphaan sumhaan. ¶
Varasumma ja kostanusvara ¶
Sinun tuloista varathaan tietty osa ennen ko makso päätethään. Tätä sanothaan varasummaksi ja oon aliman rahamäärän summa ja sisältää kans sinun asumiskostanukset. Varasumma veethään yhtheenräknätyistä tuloista ja tätä summaa sanothaan kostanusvaraksi. Se oon tämä kostanusvara, mikä määrää minkä summan sie piät maksaa niistä tukitoimista, mitä sulle oon hyväksytty. Jos kostanusvarraa ei ole niin maksoa ei vaaita. ¶
Tuplat asuntokostanukset ¶
Jos sie siiryt erikoisasumisheen etkä kerkiä purkaa niin kunta saattaa huomioia tuplan vuokran/asuntokostanuksen ko räknää kostanuksen sulle, tämä oon voimassa purkamisaijan, joka enniiten saapi kestää kolme kuukautta. ¶
Maksopäätös ¶
Jos sulla oon aputoimintaa, joista vaaithaan makso niin sie saat siittä erilisen maksopäätöksen. Sie saatat valittaa maksopäätöksen, informa  šuunia  siittä kunka valitus tehhään löytyy sinun maksopäätöksestä. Jos net aputoimet joista oon päätetty muuttuva, niin se saattaa vaikuttaa kostanuksheen. Sie olet vasthuussa siittä, ette sie ilmotat jos sinun tulot taikka asuntokostanukset muuttuva, siksi ko se saattaa vaikuttaa maksopäätöksheen. ¶
MAKSOT (voimassa lähtien 2020-01-01) ¶
Kotipalvelu  Taso 1 (Vähemän ko 10 tiimaa/kuukausi) 739 kruunua. Taso 2 (10-25 tiimaa tiimaa/kuukausi) 1 478 kruunua. Taso 3 (Enämpi ko 26 tiimaa/kuukausi) 2 125 kruunua. ¶
Digitaalinen turvahällyytys: 366 kruunua kuukausittain. Jos oon vielä toinen hällyytysasiakas samassa asunossa (ekstra hällyytysknappi): 183 kruunua kuukausittain. ¶
Ruokamakso – Jokapäivänen puoha   Lynsi Dagcenter & JUC:ssä (Työ- ja kehityskeskus): 48 kruunua potsuuni. ¶
Erikoisasuminen ¶
Maksimikostanus hoitamisesta, huoltamisesta ja tukitoimesta, jota annethaan ympäri vuorokauen eriskoisasumisen puolela oon 2 125 kruunua kuukausittain. Sinun henkilökohtanen maksosumma räknäthään sinun tulojen jälkhiin. Lue enämpi tästä eeliseltä sivulta. ¶
Vuokra ¶
Sie, joka asut erikoisasumisessa maksat huohneen taikka vuokra-asunon vuokran talonpaikan omistajalle. Vuokra vaihtelee asunon käyttöarvon myötä. Sulla oon oikeus hakea asuntotukilässäystä Pansuunivirastosta taikka Vakkuutuskassasta. ¶
Muita kostanuksia ¶
Ruokakostanus: 3 695 kruunua kuukausittain. ¶
Puhthaus- ja käyttökampheita momsi (sis.): 438 kruunua kuukausittain + 172 kruunua kuukausittain käytössä olevista sänkyliinoista ja hantuukista/paatilakanoista koskien petiä ja pesemistä. ¶
Sähkömakso:(koskee vissiä asuntoja): 103 kruunua kuukausittain. ¶
Sulle, jolla oon toimintavajavaisuutta ¶
Sinua, jolla oon jatkuva toimintavajavaisuus, suojaa LSS, laki joka koskee tukea ja tukitoimintaa toimintavajavaislle, jokka ei piä maksaa hoitamisesta, huoltamisesta eikä tukitoimesta. Mutta sie piät kuiten maksaa vuokraa asumisesta ja muita kostanuksia. ¶
Tuplat asuntokostanukset ¶
Lue enämpi tuplista asuntokostanuksista eeliseltää sivulta. ¶
Kunnan terhveys- ja siukkahoito ¶
Kotikäynti ja omamakso koskien käyttökampheita ko oon kusikontinensia sisältyy maksimitakshaan. Omamakso koskien muita apukampheita ei sisäly maksimitakshaan. Lue lissää maksimitaksasta sivula 2. Erikoisasunthoon siältyy käyntimakso ko terhveys- ja siukkahoito käypi ja lisäksi sisältyvä vielä apukampheet huoltamiskostanuksheen. ¶
Maksot ¶
Kotikäynti vaihtoehto siukkuutta hoitavaa piirisiukkasysterin/siukkasysterin, siukkajymnastin, työterapeutin käynti: 254 kruunua käynistä. Kotisiukkahoito: 508 kruunua kuukausittain. Lääkinälinen jalkahoito: 254 kruunua joka kerta. Aikatilattu kotikäynti siukkuutta hoitoa varten, jota ei saateta toimittaa: 254 kruunua. ¶
Apukampheet, jokka yksityinen pittää kokohnaans itte kostantaa    Kaikki apukampheet, joita ei työterapeutti, siukkajymnasti eikä siukkasysteri määrää, yksityinen kostantaa itte. ¶
Kostanus 0-162 kruunua. Omamakso 0 kruunua. Kostanus 163-271 kruunua Omamakso 163 kruunua. ¶
Kostanus 272 kruunua ja enämpi Omamakso 272 kruunua. Vuosittainen maksimimakso 813 kruunua. Lapsilta ja nuorilta alle 18 vuotta ei oteta mithään maksoa. ¶
Hoitamisen, huoltamisen ja tukitoimen maksot voimassa 2020-01-01 ¶
Vanheetuville ja henkilöile, joila oon toimontavajavaisuutta. ¶
Kaihnuun kunta ¶
Käyntiosote Kotisivu Sähköpostt Telefoon Faksi ¶
Nygatan 4 www.kalix.se/social socialnamnden@kalix.se 0923-650 00 0923-773 08 ¶
952 81 Kalix ¶
Bengt Pohjanen  ¶
Från: "Pirita Jaako" <pirita.jaako@haparandabladet.se>  ¶
Datum: den 6 juni 2016 12:54  ¶
Till: <bengt.pohjanen@haparandabladet.se>  ¶
Ämne:  ¶
Text ¶
Barnen fick skapa konst i simhallen "Deras väggmålning blir ett minne för livet" HAPARANDA I samarbete med konstelever på Sverigefinska folkhögskolan har Språkskolans förskoleklass förvandlat en tråkig betongvägg i badhuset till väggkonst. I torsdags besökte förskoleklassen på Språkskolan badhuset i Haparanda för sista gången den här terminen – och det var inte utan extra stolthet de promenerade in till rummet med den lilla bassängen för barn. Där har de 13 barnen/förskoleeleverna nämligen förvandlat en av tråkiga betongväggarna till konst. Bakgrunden är att Sverigefinska folkhögskolans konstlinje tidigare i våras fick en förfrågan om att smycka/måla väggarna runt den lilla bassängen. – Vi skissade upp en av väggarna och arbetade med den under två veckor i april, berättar konsteleven Jesper Leppänen. Färg och fantasi Pedagogen Annmari Smeds vid Språkskolan fick höra talas om konstelevernas projekt och fick en idé. – Jag frågade helt enkelt om inte våra barn också kunde få vara med och ta hand om en av väggarna – och det gick bra. Sen har barnen på skolan fått rita skisser på olika vattendjur, berättar hon när HB hälsar på för att se på slutresultatet. En tidigare tråkig vägg har nu förvandlats till ett hav fullt av spännande, fantasifulla djur. – På plats i badhuset har vi lagt skisserna på en overheadapparat och sen har barnen målat med hjälp av skissen på väggen. De har sen målat med betongfärg i olika kulörer, säger Smeds. Kung och sjökatt Kira Rasimus, sju år, är en av konstnärerna som med hjälp av "fröken" berättar att hennes vattendjur, ett stort svart djur med röd krona, heter havets konung. – Det har varit roligt att måla, säger hon. När HB:s utsände frågar Hugo Tervahauta, pekar han på en ett ljusblått vattendjur. – Det är en sjökatt, berättar Hugo innan det är dags för honom och kompisarna att hoppa i bassängen för terminens sista gång. Jesper Leppänen och hans tre kamrater som skapat konst på den stora väggen, berättar att tanken också är att den långa väggen ute i stora simhallen är tänkt att prydas med en väggmålning. – Hoppas vi får vara med där på ett hörn också. Det här skapandet vid lilla bassängen blir ett minne för livet för barnen, säger Annmari Smeds. ¶
Bild1 FI Eleverna i Språkskolans förskoleklass som fick förvandla en av de tråkiga betongväggarna i Haparanda badhus till väggkonst. Bild 2 FI Både kända och okända vattendjur pryder nu väggen vid sidan av barnbassängen. ¶
Ruottin peruslait 10 ¶
Ruottin perustuslait  ¶
Julkisuus  ¶
Julkisuus  ¶
Ruottin peruslait 9 ¶
Julkisuus  ¶
32 kieliviesti 2.2019  ¶
Eetu Kouvo  ¶
Ruottalaisia äänepiirtheitä meänkielessä ¶
M ie opiskelen ruottia Jyväskylän yni-versiteetilä Suomessa. Jo ensimäisen vuen aikana minua alko kiinosthaan fonetiikka, semmonen kielitietheen ala joka tutkii esimerkiksi sitä kunka eri äänet teht-hään. Sitte ko tuli aika ette alkaa tehhä kan-titaattiypsatsia se hääty löytää semmosen ai-heen jonka kans olis mukava hommata suu-nile yhen vuen ajan. Koska mie fonetiikan lisäksi olen ollu kiinostunnu meänkielestä yli kymmenen vuotta, se tuntu luonoliselta ette valita aiheen missä net saattas yhistää.  ¶
Minun materialinna oli Utbildningsradi-on meänkielen opetusohjelma joka tuli ulos samana vuona ko ensimäinen meänkielen kramatiikki, 1996. Ohjelman ajatus oon ette opettaa kirjottamhaan ja lukheen meänkiel-tä semmosille jokka ymmärtävä eli ossaava puhua meänkieltä. Vaikka se ohjelma oon vähäsen vanhaa, sitä saattaa pittää relevant-tina siksi ette kaikin siinä ohjelmassa puhuva meänkieltä ensimäisenä kielenä ja ette siinä oon paljon ruottalaisia lainasanoja. ¶
Mie valittin syynättäväksi kolme ruotta-laista äänepiirrettä: aspiraation, syypratentaa-lit ja /o/:n ja /u/:n ääntämisen. Aspiraatiola meinathaan sitä ette /k/, /p/ ja /t/ äänethään niinkö /h/:n kansa ennen vukalia. Sitä saat-taa kuula ruottin lisäksi ainaki englannin ja saksan kielessä (hunteeraappa vaikka kunka ensimäinen ääni englannin sanassa come sa-nothaan). Syypratentaalit jällaava esimerkiksi sanoja jord, Arlanda, barn, kurs ja kort, joit-ten /r/ putoaa poijes ja senjälkheinen ääni ää-nethään samassa paikassa /r/:n kansa. Sillon vaikka sanan kurs /s/ äänethään oikeasthaan niinkö sje-ääni. Puustavit o ja u oon semmo-sia joittenka ääntämisessä oon ero meänkie-len ja ruottin välilä, sen tähen ette ruottissa o äänethään joko niinkö u eli o meänkielessä, u taasen niinkö meänkielen y olletikki sillon ko se oon pitkä. Lyhy /u/ äänethään ruottissa niin sanottunna keskivukalina joka oon jos-saki /u/:n ja /y/:n välilä. ¶
Melkein kaikin nämät traakit oon sem-mosia joita oon tutkittu erilaisissa tutkimuk-sissa meänkielestä. Erling Wande ja Heikki ¶
Paunonen oon kummakki toenu ette aspi-raatiota oon meänkielessä olletikki ruottalai-sissa lainasanoissa niinkö theevee, anthänni ja khastspö. Wanden jälkhiin meänkielen vanhaat ja uuet ruottalaislainat eroava toisis-thaan mitä tullee /u/:n ääntämisseen. Van-hoissa lainoissa se oon /u/ minkä saattaa huo-mata esimerkiksi sanasta tuuki. Mutta uusissa lainoissa sitä vastaa /y/ joka oon likelä ruottin /u/:ta, senhän näkkee vaikka sanasta pyssi. ¶
Ruottin lyhy /u/ oon seki maholinen ja sitä saattaa olla kans meänkielen omissa sanoissa niinkö väylä ja kyllä. Tämän havatti jo Mart-ti Airila hänen äänehistoriallisessa tutkimuk-sessa Tornion murtheesta (meänkielestä) joka kieliviesti 2.2019 33 tuli ulos vuona 1912. /o/:sta net ei ole sano-nu mithään, mutta kuuvaus /u/:n ääntämi-sestä mennee piiain soveltaa tämänki äänen kuuauksessa. Syypratentaaleista Wande oon sanonu ette net oon mahollisia uusissa ruot-talaislainoissa.  ¶
Aspiraatiota oon minun materialissa ol-letikki ruottin lainasanoissa, esimerkkeinä khaspöö, thäävlinki ja phiili. Se ei ole stapili traaki vaan siinä oon vaihettelua sekä saman ette useamman ihmisen praatissa; saattaa olla ette joku sannoo samassa tilantheessa jonkun sanan aspiraation kansa ja joku toinen saman sanan ilman aspiraatiotta, eli ette yks ihmi-nen sannoo jonkun sanan aspiraation kansa ja ilman aspiraatiotta jossaki toisessa tilant-heessa. Syypratentaaleja oli niitäki ruottin lainasanoissa, mutta aika vähän jos vertaa muihin traakeihin. Sitte siinäki oli vaihette-lua ainaki sillä laila ette yks äänsi sanan pan-suunsförsääkrinki syypratentaalin kansa ja toinen ilman syypratentaalitta; se syypraten-taliseerattu sana olis siis pansuunsföšääkrin-ki. Vukali oon yks hyä esimerkki /o/:n ääntä-misestä koska se erottaa meänkielisen sanan vastaavasta suomenkielisestä sanasta, suo-meksihän se oon vokaali. Tässäki äänessä oon vaihettelua sillä laila ette esimerkiksi kortissa oon /o/ mutta vyykuurtissa /u/. Seuraavat sa-nat havannollistava /u/:n ääntämistä: tuuki, pruuni, pyssi ja styytiu. Sitte oon kans sano-ja joissa /u/:n ääntäminen vaihettellee; sana kursi äänethään sekä meänkielen ette ruottin lyhyen /u/:n kansa ja ööverkyrsissä oon /y/. /y/ ääntyy joskus aika keskellä olletikki jos se oon tosi lyhy. Sillon se muistuttaa ruottin ly-hyttä /u/:ta, ja tämmösiä sanoja oon ainaki kyllähän ja ryssä. ¶
Mie saatan sanoa ette minun tutkimuk-sen tulokset oon samansuuntasia aiemmitten tutkimuksitten kansa. Tämä oon semmonen aihe jota olis mukava tutkia enämpi, ja niin mie aattelinki tehhä minun majisteriypsatsis-sa. Sillon mie saatan ottaa matkhaan joitaki traakia lissää, niinkö sje-äänet, ja kerätä itte materialia sillä laila ette haastattelee meän-kielisiä. Ja mie kehotan kans muitaki fone-tiikasta ja meänkielestä kiinostunheita tutki-joita tutkimhaan tätä aihetta koska tätä ei ole tutkittu paljoa. Tutkimustietoa meänkielen ääntämisestä saattas käyttää meänkielityössä niin ette kirjottaa meänkielen ääntämisopin. ¶
Sitähän menis käyttää vaikka yniversiteetilä meänkielen ääntämiskursila jolla kans opit-tashiin fonetiikan teoriaa. -Jos kiinostuit ypsatsista niin sie saatat hakea sen seuraavasta osotheesta.https://jyx.jyu.fi/handle/123456789/63804 Kirjottaja on ruottin kielen opiskelija Jyväskylä yniversiteetilä Suomessa. ¶
32 kieliviesti 1.2019  ¶
Kirsti Aapala  ¶
H elsingissä oon Kotimaisten kielten keskus (Kotus), jonka ruottinkielinen nimi oon Institutet för de inhemska språken. Sielä oon useampi arkkiivi ja muun-kilaista materiaalia suomen ja ruottin kieles-tä. Kaikista laajin niistä oon suomen murt-heitten eli dialektien sana-arkkiivi. Siinä oon suunile 8,5 miljoonaa sanatietoa. Niin monta sanatietoa ei meinaa sitä ette olis niin monta eri sannaa. Joistaki sanoista oon monta tu-hatta sanatietoa eli merkintää, ja joistaki oon vain yks eli muutama.  ¶
Se oli yli sata vuotta sitte ko suomen murt heitten sanastoa alethiin kokoahmaan systemaattisesti yhteen arkkiihviin. Ko vuo-sikymmenet meni etheenkäsin, niin synty murresanakoelma joka oon piiain laajin koko mailmassa. Kaikista vanhimat tiot oon mer-kattu muisthoon 1890-luvula ja uusimat tiot sata vuotta hiljemin. Jokhainen sana oon omala kortila jota sanothaan sanalipuksi. Sa-nat oon järjestetty alfapeetin mukhaan, sen-tähen yhen vissin pitäjän murresanojen hake-minen arkkiivista ottaa aikaa. ¶
Sanojen hakemisessa auttaa Suomen murt heitten sanakirja, jota tehhään arkkiih-viin koottujen tietojen pohjalta. Murtheitten sanakirjasta annethiin ulos kaheksan ossaa paperiversiona, mutta hiljemin se heitethiin ja nytten sanakirjan osat annethaan ulos vain verkossa. Niin oon tehty vuesta 2012 lähtein. ¶
Verkkosanakirjassa oon ”Tarkennettu haku” ja sen avula mennee hakea esimerkkiä eri pi-täjien murtheista. Tällä hetkelä oon valmis alfapeetitten väli a – lofka, ja uusia osia lisät-hään suunile kerran vuessa. ¶
Murrearkkiivin materiaali oon saatu eni-mäksheen niin ette se oon koottu murtheit-ten puhujilta itteltä. Yli puolet niistä jokka oon koohneet materiaalia oon saahneet kans kielitietheelistä koulutusta: het oon olheet suomen kielen stytenttiä eli maisteria jokka oon olheet jo valhmiit opintojen kans. Het oon kiertänheet pitäjissä ja koohneet sanoja ja esimerkkiä siittä kunka niitä sanoja käy-tethään. Jos verrathaan muihin maihin niin ¶
Suomessa oon ollu se erilaista, ette koulutet-tujen kokoajien lisäksi kans vapaehtosilla oon ollu iso rolli. Net vapaehtoset oon tuntenheet kotiseuvun murtheen hyvin. Het oon olheet vaikka opettajia, emäntiä, puntia ja muita ruuhmiilista työtä tekeviä ihmisiä. ¶
Murrearkkiivin materiaalissa oon mat-kassa kaikki Suomessa puhutut murtheet, mutta kans Karjalankannaksella ennen tois-ta mailmansottaa puhutut murtheet, Poh-jos-Ruottissa puhutut murtheet (meänkieli), ¶
Pohjos-Norjassa puhutut murtheet (kväänin kieli) ja kans Värmlannin mettäsuomalais-ten murtheet. Suomalaisessa murtheentut-kimuksessa oon perintheisesti kattottu ette ¶
Pohjos-Ruottissa puhutut murtheet kuuluva peräpohjalaismurtheitten Tornion murthees-seen. Ja siittä Jellivaaran murre eroaa vielä ¶
Pohjos-Ruottin kieltä vuosikymmenten takkaa kieliviesti 1.2019 33 niin ette se oon ylheensä räknätty omaksi murtheeksi. Inkeri Tuovinen, murtheenkokoaja Poh- jos-Ruottissa Olletikki 1920-luvun jälkipuoli ja 1930-luku olit vilkasta murtheitten kokoamisen aikaa.  ¶
Siihen aikhaan oli monta koulutettua koko-ajaa jokka kiersit pitäjissä. Alue jossa puhut-hiin suomen kielen murtheita oli jaettu 23 piihriin. Meininki oli ette koota jokhaisesta piiristä ainaki yks murresanasto joka oon ma-holisimman täyelinen. ¶
Kesälä 1929 maisteri Inkeri Tuovinen rei-sasi Pohjos-Ruothiin. Hään kävi sielä mo-nena vuona ja pisimän ajan hään oli sielä vuona 1932 ko hään viipy yli viis kuukautta. ¶
Hään asu ja yöpy Täränön Kompelusvaaras-sa ja Kainuslasjärvessä, Vittangin Parakassa ja muualaki. Hään oli virkku vaimo ja pitkät matkat ei ollu hälle ongelma. Tuovinen marsi helpola muutaman pelikuormanki päivässä. ¶
Esimerkiksi kesälä 1930 hään kulki Kompe-lusvaarasta Jellivaaran Kuusihuornasen kyl-hään ja sieltä vielä Markithaan. Välistä hään sai venekyyin ja kevättalvela 1932 hään jutasi saamelaisten matkassa Kierunhaan. ¶
Vuona 1931 Inkeri Tuovinen muisteli Vi-rittäjä-aviisissa hänen murtheenkokoamisrei-sua jonka hään teki eelisenä kesänä. Hään oli valittenu Kompelusvaaran kokoamispaikaksi sentähen ette oli havanu ette sen paikan mur-re oon rohki yhtenhäinen. Siihen saatto olla syynä se, ette kylhään ei ollu vielä maantietä ja elo oli oikein rauhalista. Kieli oli elävää ja siinä oli jäljelä monia vissiä traakia. ¶
Kompelusvaarassa kävi aika harvon kulki-joita mistään muualta ja sentähen paikaliset havattit helposti jos joku sana eli kielen traa-ki oli vieras. Het muistelit ette se tuntu hul-lulta ko suomenpuoliset puhuit jängästä. Yks joka oli raivanu suomaata sano Tuoviselle ette ”Joka net omilla kourillaan joutuu kuokkim-han, se kyllä tietää, että net on rohki jänkät, ei sitä niim pehmeästä sanota.” Oli kans yks toinen kyläläinen jolta Tuovinen kokosi pal-jon sanoja ja tietoja. Hään oli villin tarkka olletikki h:n paikasta. Hään sano ette se piti sanoa puohleinen, ei ”puoleinen”. Se sano ette ”Ei se saah hoo jäähä niin hylkyläiseksi, sem pittää seurata myötä.” ¶
Inkeri Tuovinen ei ollu ainoa joka kokosi murtheita Pohjos-Ruottissa, mutta hään oon koonu niitä kuitekki enniiten. Kaikista van-himat murrearkkiivin tiot meänkielen seu’ul-ta oon koonu Martti Airila. Airilan tohto-rinväitöskirja Äännehistoriallinen tutkimus  ¶
Tornion murteesta ilmesty vuona 1912. Se onki ollu pitkään yks laajimpia selvityksiä tämän seu’un murtheista. Erkki Tiesmaa kulki kans  ¶
Pohjos-Ruottissa samala aikaa ko Tuovinen, mutta enimäkseen Tiesmaa kokosi peräpoh-jalaismurtheita Suomen puolela. ¶
Kotuksessa oon kans arkkiivi jonka nimi oon Suomen kielen nauhoitearkisto. Siinä arkkiivissa oon suunile 24 000 tiimaa ääni-nauhaa eli pantia. Enin osa oon Suomessa puhuttuja murtheita mutta matkassa oon kans meänkieltä Pohjos-Ruottista. Kotuksen verkkosivula mennee kuunela pruuvi jokhai-sen pitäjän murtheesta. - ¶
Kirjalisuutta Tuomo Tuomi (toim.) 1976: Sanojen taivalta  ¶
Puoli vuosisataa Sanakirjasäätiön toimintaa. ¶
Suomi 121:2. ¶
Inkeri Tuovinen 1931: Tornionjoen takaa suomea oppimassa. Virittäjä 35: 43-40. ¶
Kotimaisten kielten keskus (Kotus): www.kotus.fi ¶
Suomen murtheitten sanakirja: http://kaino.kotus.fi/sms/ ¶
Kirsti Aapala ¶
Suomen murtheitten sanakirjan toimittaja ¶
Kotimaisten kielten keskus (Kotus), Institutet för de inhemska språken ¶
Meänkielele kääntäny Elina Kangas ¶
30 kieliviesti 3.2019  ¶
Meänkieli ja sen opettaminen ¶
Meänkieli  ¶
M eänkieli oon kieli, joka oon ollu ole-massa kauan ennen ko se sai valtion viralisen staattyksen minuriteettikie-lenä. Eikä se ole vain kieli, mutta meilä oon kansen oma kylttyyri, josta met saatama olla ylpeät.  ¶
Koulumailmassa tosin meänkieli oon suht heelisen uusi kieli. Oon kestäny aika kauan aikaa, ette meänkieli ja sen opetus oon saatu tälle rajale ko se on nyt. Ette meät mai-nithaan koululaissa. Ei se ole aina ollu niin. ”Suomi” eli sillonen meänkieli, jota kutut-hiin suomeksi oli kieletty kouluissa 1960-lu-vule saakka. Kläpit, jokka sitä uskaltauit pu-huhmaan, sait rangastuksen. Sen takia mo-net päätit puhua ruottia kläppiensä kansa. 1970-luvula sait meänkieliset sitte vihtoin alkaa osallistumhaan äitinkielen opetukseen, mutta se varieteetti, jota silloin opetethiin oli ¶
Suomessa puhuttua suomea. Moni lopetti opinot kesken, ko net koit ethäisyyttä kieh-leen. Ei tämä ollu se mitä heilä kotona pu-huthiin. ¶
Meänkielen opetus sen nykysessä muossa oon sitte oikeasthaan lähteny käynthiin vas-ta 2000-luvula ko meänkieli tunnustethiin yheksi Ruottin viiestä minuriteettikielestä. ¶
Kaikila Ruottin kouluila on Skolverketin mukhaan tehtävä opettaa kaikile oppilhaile meän kansalisista minuriteeteistä. Jos sitte kattellee histuurian ja yhteiskuntatietheen kirjoja, niin ei niissä kauhean paljoa kansa-lisista minuriteetistä mainita. Lennart Roh-din, joka oon tehny yytretningin hallituksele minuritettipolitiikasta ja siihen tarvittavista muutoksista sannoo seuraavaa: ”Mie tilasin kolme tavalisinta yläastheen histuurian ja yhteiskuntatietheen oppikirjaa. Ei niissä suu-rimaksi osaksi seiso mithään kansalisista mi-nuriteeteista. Histuurian kirjassa, jossa oli 350 sivua, joka oli kaikista suosituin ja painettu vuona 2011 mainithaan saamelaiset yhen ai-noan kerran. Juutalaiset mainithaan förintel-sen yhtheyessä ja ruottinsuomalaisia (roma-neja ja tornionlaaksolaisia) ei kertaakhaan. ¶
Meänkieltä saattaa kuitenki oppia koulus-sa. Koululaki ja styrdokumentti antavat mei-le siihen raamit. Ei tartte olla tiettyä oppilas-määrää eli ei tartte osata kielestä mithään en-nesthään. Toisin sanoen meänkielen ei tartte olla elävä kieli oppilhaan kotona, siihen asti ette oppilas alkaa lukihoon. kieliviesti 3.2019 31  ¶
Vaikka koululaki ja styrdokumentti anta-vat raamit, niin se oon koulut ja kunnat itte jokka päättävät mitä se sitte käytänössä tar-kottaa. Äitinkielenopetushaan ei ole pako-linen kouluaine ja se järjestethään päänänsä kouluajan ulkopuolela. Skolinspeksuuni kui-tenki meinaa ette kunnat ja koulut ei anna oppilhaile tarpheeksi maholisuuksia kehittää heän kieltä ja kylttyyriä. Vaikka tällä tutki-muksela oon jo muutama vuosi niskassa, ei asiat ole juuri paremaksi muuttunheet. ¶
Kunnat useasti vetoavat siihen ette het ei löyä opettajaa. Tämä saattaaki olla osin totta ja oon yksi meänkielen opetuksen suurimista ongelmista. Koulutetuista meänkielen opet-tajista oon huutava pula. Meänkielen suosio jatkaa kasvua, mutta kuinkas met löyvämä siihen opettajia? ¶
Mutta ei sunkhaan sitä ole niin suurta on-gelmaa ettei siihen ratkasuaki saattas löytää. ¶
Etäopetus eli fjärrundervisniki saattas olla ratkasu tähän. Se ei ole paikhaan siottu ja ta-pahtuu realiajassa. Oppilhaat saattavat nähä ette het eivät ole yksin jokka lukkee meän-kieltä, mutta ette heitä saattaa olla muualaki ¶
Ruottissa, jokka halvaavat oppia meänkieltä. ¶
Mitä tullee opettajan puutheesseen, koulut-taa Uumajan yniversiteetti meänkielen op-pijoita ja toivottavasti tulevaisuuen meän-kielenopettajia meänkielen kurseila. Näitten kursitten kysyntä oon ollu suuri. ¶
Onhaan meänkielen opettamisessa tieten muitaki haasteita. Yksi suurimista pruplee-mista oon oppimateriaalin puute ja käsi käes-sä sen kansa oon prupleemi ettei meilä meän-kielen opettajilla ole juuri minkhäännäköstä yhteistyötä. Materiaalitten teko oon työlästä ja aikaavievää ja sitä vielä vaikeuttaa se ettei meänkielelä ole vielä stantartisoitua kirja-kieltä. Mie uskon ette kokemusten ja mate-riaalitten vaihto saattas auttaa meänkielen opettajitten arkipäivää mahottamasti. Täs-säki asiassa oon Uumajan yniversiteetti oon ottanu askelheen etheenpäin ja oon järjestän-ny träffin viime kevhäänä meänkielen opet-tajille. Meininki tämän träffin kansa oli ette lua yhteinen foorumi meänkielenopettajille. ¶
Tämä anto meile virkaatekeville opettajille maholisuuen verkostoitua ja se oli villin hyvä! ¶
Jos sitte hunteeraa itte opettamista niin opettajat saavat monenlaista kraavia useamal-ta taholta. Vanhemilla oon omat hunteerin- ¶
Mervi Erkheikki 32 kieliviesti 3.2019git, koulula ja yhteiskunnala omat, kuinka opetuksen pitäs sitte suorittaa.  ¶
Ensimäinen huolenaihe opettajilla koskee oppitunnitten määrää. Koska net oon kunnat itte, jokka päättävät oppituntien määrän, net saattaa olla hyvinki vaihtelevat kunnasta riip-puen. Jos hyvin sattuu, niin oppilhaat saatta-vat saaja kaksi tiimaa viikossa ja siihen vielä elevens val, mutta usseimiten stantarti oon yksi tiima viikossa. Jos oon sitte vielä oppil-haita, jokka oon vasta-alottelijoita ja joile ei puhuta meänkieltä kotona, (joile meänkielen tiima koulussa oon ainoa kosketus kiehleen) saattaa herätä hunteerinki josko tiima viikos-sa riittää kielen hengissä pitämisseen? ¶
Toinen hunteerinki liittyy sitte lukujär-jestykseen. Lain mukhaan kaikki äitinkielen opetus järjestethään kouluajan ulkopuolela. ¶
Tämä tietää sitä ette oppilhaat oon ushein väsyhneitä ja äitinkielen opetuksen häätyy kilpaila kläpitten harrastustoiminan kansa. ¶
Tämä asettaa paihneita opettajalle, ette tehä tunneista tarpheeksi intressanteja ja hausko-ja, ette kläpit kerta toisensa jälkhiin tulevat tunnile. ¶
Koska hyvin vähälä kläpeistä jokka lukkee meänkieltä äitinkielenä, oon kieli jo kotoa matkassa, niin meänkielentiimojen opetus-kieli oon usseimiten ruotti. Joskus saattaa opettajalla olla hankaluuksia motivoija mik-si oppilhaan pitäs oppia justhiin tämä kieli. ¶
Lissää vaikheuksia voi tulla siittä, ette kieli ei ole oikein pysyny matkassa yhteiskunnan ke-hityksessä. Mikhään mahtaa olla snapchatti eli fortnight meänkielelä? ¶
Kieli ja kielen opetus oon aateltu olevan paljon kiini koulusta ja ootukset kielen oppi-misesta kohistuvat opettajhaan ja sen vastuus-seen opetuksesta. Jos met halvaama ette kieli säilyy niin siihen tarvithaan muitaki instanssia ko koulu. Vanhemat oon tässä avvainasemas-sa. Koulun ja vanhempien yhteistyötä per-häänkuulutethaan. Vanhempien vastuu ei ole vain välittää pusitiivisia asentheita meänkie-lestä kläpillensä. Kaikkein parhain tuki kielen oppimisseenhaan saahan kotoa, ette vanhemat puhuvat. Mutta mitäs sitte jos vanhemat ei os-saa taikka niilä oon semmonen, spärri, kynnys ette alkaa puhuhmaan? Monet aatellee ette het valtaavat kielen takasi kläppiensä oppimisen kautta, toiset raatauttavat ittensä yhistyksiin taikka alkavat lukehmaan meänkieltä yniver-siteetissä. Ja sehän oon villin hyvä! ¶
Useasti oon kläpilä kansen isovanhemat, ja se oon monesti het, joila oon kieli hallus-sa. Miksi emmä saattas ottaa mallia Uumajan saamelaisilta, jokka järjestävät kielikylpyjä, joka oon suunattu justhiin kolmele sukupol-vele, isovanhemille, vanhemille, nuorile ja lapsile? Sielä isovanhemat oon enemmän ko tervetulheita ja kaiken formuset kielen tiot ja taijot jokka vanhemat sukupolvet saattavat, otethaan kiitollisena vasthaan. Pääajatuksena siinä oon ette kieltä opithaan yhessä omien etellysten mukhaan. ¶
Meänkielen tulevaisuus oon toiveikas mutta epävarma. Jos meänkielen halvaa säi-lyttää tarvithaan siihen myös yhteiskunnan apua. Tätä mieltä oon sekä valtion yytree-taaja Lennart Rohdin, ette professori Jarmo ¶
Lainio. ¶
Lennart Rohdin joka anto ulos hänen yyt-retningin 2017, anto kritiikkiä, mutta myös konkreettisia muutosehotuksia minuriteeti-lainsäätänthöön. Hään halusi muun muassa, ette kunnile asetettas vaatimus ette het in-formeerais minuritettien oikheuksista ja ette minuriteettikielile saatas lissää kielikeskuksia. ¶
Tämä vaikuttas sitte puolestansa yhteiskun-nan asentheisiin ja antas lissää tukea minuri-teettikielile. Ette ihmiset sais lissää sananval-taa asioihin, jokka koskee juuri heitä. ”Mitä tullee vähemistökielten tuntimääh-rään oon kolme neljä tiimaa jonkulainen mi-nimum, jonka saattas hyväksyä. Ruotti oon aivan pohjala Euruupassa tässä asiassa”, tote-aa Lainio, joka oon yytreetannu justhiin mi-nuriteettikielten asemaa koulussa.kieliviesti 3.2019 33  ¶
Lainio oon kansen esittänny ette minu-riteettikielile saatas oma oppiaine nimeltä kansaliset minuriteetit, ja nämät tiimat olis sitte sisälytetty oppilhaan lukujärjestykseen. ¶
Nämät ehotukset oon otettu ilola vasthaan opettajien keskhuuessa, mutta tämäki esitys makkaa vielä hallituksen pöyälä eikä mink-hään näköstä päätöstä ole vielä tehty. ¶
Mitäs sitä sitte saattaa opettajanna ruo-honjuuritasola tehä? Jos yhelä tiimala viikossa ei ehkä saata kieltä pelastaakhaan, niin par-hain mitä saattaa tehä oon välittää tunnetta. ¶
Ette saaja oppilhaat innostumhaan ja tunt-heen tämähän oon jotaki mukavaa, ja ehkä siittä sitte saattaa myöhemin elämässä kehit-tää jotaki isompaa. Toinen asia mitä opettajat saattavat tehä oon tehä kieli enemän konk-reettiseksi. Koska met meänkieliset olema luonnon kansaa, niin miksipä ei juuri käyttää ulkoilmapetakokiikaa taikka tehä aktiviteet-teja jolla oon tekemistä meän kylttyyrin kan-sa? Parhain mitä sie petakookina saatat tehä on puhua kieltästi. - ¶
Kirjottaja oon äitinkielen opettaja, jolla oon kymmenen vuen kokemus meänkielen ja suomen opettamisesta. Hään oon opettannu eri ikäsiä oppilhaita esikouluikäsistä lukiolaissiin saakka – paikan päälä ja kans tistansina taattorin kautta. ¶
Lähtheet: Huss, Leena (2003) ”We have to take it back!”  ¶
Reclaiming Meänkieli in Tornedalian School in Sweden. I: Camilleri, Grima Antoinette, ¶
Huss, Leena & King, A Kendall. (eds) Trans- cending Monolingualism: Linguistic Revitaliza- tion in Education . (s.225-240) Lisse: Swetz &  ¶
Zeitlinger. ¶
Minoritet.se (2018) Detta föreslår Rohdin i utred-ning. Hämtats från https://www.minoritet.se/detta-foreslar-rohdin-i-utredningen [2019-09-01] ¶
Regeringskansliet (2017) Nationella minoritets- språk i skolan – förbättrade förutsättningar till undervisning och revitalisering . Stockholm:  ¶
SOU 2017:91 ¶
Regeringskansliet (2017) Nästa steg? Förslag för en stärkt minoritetspolitik . Stockholm:  ¶
SOU:2017:60 ¶
Skolinspektion (2012) I marginalen -En gransk- ning av modersmålsundervisning och tvåspråkig undervisning i de nationella minoritetsspråken .  ¶
Stockholm: Skolinspektionens rapport 2012:2 ¶
Skolverket. (2011). Läroplan för grundskolan, för- skoleklassen och fritidshemmet 2011 . Hämtad från http://www.skolverket.se/publikationer?i d=2575 [2019-09-01]  ¶
Sveriges Radio (2017) Jarmo Lainio ska utreda för-bättrad undervisning i minoritetsspråk. Häm-tat från: https://sverigesradio.se/sida/artikel.aspx?programid=185&artikel=6630458 ¶
Wande, Erling (1996) Tornedalen. I; Lainio, Jarmo (red) Finnarnas historia i Sverige, Del 3. Tiden efter 1945 , (s 229-254.), Stockholm. Helsing-fors: Kulturfonden för Sverige & Finland.  ¶
Finska Historiska Samfundet, Helsingfors & ¶
Nordiska Museet ¶
30 kieliviesti 1.2019  ¶
Terhveisiä Kieliraatista ¶
Meänkieli  ¶
T erhveisiä täältä Kieliraatista Stockhol-mista! Villin hauska ette justhaan sie luet tätä avisia, Kieliviestin ensimäistä numeroa vuona 2019. Sie saatat olla Kielivies-tin vanha lukija, mutta mie olen uusi tässä rollissa ja sentähen haluan tervehtiä sinua ja kertoa vähäsen Kieliviestin meänkielisistä si-vuista, Kieliraatin työstä meänkielen kans ja kans pari sannaa tulevasta. Meänraation kieliohjelma Kielestä kiini Ensinä katoma vähäsen menheeseen aikhaan.  ¶
Vuesta 2009 lähtein Kieliviestissä oon ollu meänkielinen osa. Tänä vuona siittä tullee 10 vuotta ja sitä met varmasti kans huomi-oittema tulevissa numeroissa. Meänkielistä ossaa oon ollu tekemässä moni meänkielen kirjottaja ja viimi ajat sitä oon toimittanu In-ga-Britt Uusitalo. Kiitos Inga-Brittile tehystä työstä! Piiain met kohtaama hänen kans vielä täälä Kieliviestin sivuila hiljeminki eli aina-ki met kohtaama hänen Kielestä kiini -oh-jelmassa! Se onki yks asia minkä kans mieki tehen työtä. Kielestä kiini oon Eva Kvistin vetämä kieliohjelma, joka kuuluu Meänraa-tiossa kerran kuussa. Inga-Britt ja mie istuma paneelissa ja otama Evan kans ylös kiehleen liittyviä asioita ja freistaama vastata raation kuuntelijoitten kysymyksiin ja saaha heät hunteeraahmaan kieliasioita. Jokhaisessa Kie-lestä kiini -ohjelman osassa oon joku teema, mutta ohjelhmaan mennee aina soittaa ja ky-syä meänkielestä ja kertoa omia kielihuntee-rinkia. Kuuntelijat saattava olla myötä ohjel-massa kans vepin kautta. ¶
Kieliohjelmaa oon lähätetty Meänraatios-sa jo monta vuotta ja se oon muuttunu vä-häsen ajan olhoon. Mie itte tulin matkaan kevhäilä 2017 ja sinä aikana meilä oon ollu monta eri teemaa, niinkö esimerkiksi vaali-sanat ja sananparret, mutta kans isompia tee-moja niinkö meänkielen staattys eri yhtheyk-sissä eli minkälaisia kysymyksiä meänkielen kirjakielen kehityksessä oon. Sie saatat kuu-nela joitaki vanhoja Kielestä kiini -lähätyksiä ¶
Meänraation veppisivulta. Uusista lähätyksis-tä sie saat tietää ko kuuntelet Meänraatiota eli seuraat heitä vepilä, Eva Kvist ruukaa tehä sielä mainosta tulevista kieliohjelmista. kieliviesti 1.2019 31  ¶
Kieliviestin meänkieliset sivut Näitten Kieliviestin meänkielisten sivujen toimittaminen siirtyy nytten mulle. Minun työ oon meänkielen kielenhuoltaja täälä  ¶
Språkrådetissa joka oon meänkielelä Kieli-raati. Tämä työpaikka oon ollu Kieliraatissa nytten yhen vuen ajan, mutta itte kielityö meänkielessä oon tietenki alkanu jo paljon varemin – jo sillon ko meänkielen liike alko vuosikymmeniä sitte. Meänkielen kielen-huoltajan työhon kuuluu antaa neuvoja ja suosituksia kielikysymyksiin meänkielestä ja ette kehittää, olla myötä ja seurata viranom-haisen työtä meänkielen ja muitten kansalis-ten vähemistökielten parissa. Yks työtehtävä oon kans ette levittää tietoa meänkielestä vaikka sillä mallin ette järjestää kieliseminaa-ria ja käyä puhumassa muitten järjestämissä tapahtumissa. Kaikki nämät työt oon vielä aivan alussa mutta saat lukea niistä enämpi sitten tulevissa Kieliviestin numeroissa. ¶
Saat lukea kans muista teemoista jokka liittyy meänkiehleen ja tietenki artikkelia itte kielestä. Tarkotus oon ette Kieliviestis-sä kirjottaa monet eri kirjottajat. Se oon yks malli ottaa framile erilaisia teemoja, ääniä ja perspektiiviä. Hiljemin Kieliviestin nume-roissa sie saat lukea esimerkiksi variaatiosta meänkielessä, kirjakielen kehityksestä, kielen revitaliseerinkiotheista ja siittä minkälaista työtä oon meänkielisen tekstin toimittami-nen valh miiksi kirjaksi asti. Tässä numerossa erityis asiantuntija Kirsti Aapala kirjottaa suo-men murtheitten sanakirjatyöstä, joka oon saanu alkunsa jo 1800-luvula. Meänkielen perintheinen puhuma-alue Pohjos-Ruottissa oon ollu matkassa ko kielen variaation koko-ajat oon kiertänheet ja koohneet materiaalia eri puolilta kielialuetta. ¶
Jos sulla oon iteoita, ehotuksia eli kysy-myksiä jokka koskee meänkieltä eli vaikka ¶
Kieliviestin artikkelia, niin älä eppäile ottaa yhteyttä! - ¶
Elina Kangas meänkielen kielenhuoltaja, Kieliraati ¶
E-posti: elina.kangas@sprakochfolkminnen.se ¶
Mupiili: 070 491 2077 ¶
Elina Kangas  ¶
30 kieliviesti 4.2019  ¶
Kieliraatin meänkielikuulumisia ¶
Meänkieli  ¶
K ieliviestissä oon kymmenen vuotta ollu matkassa pieni osa, jossa päästethään meänkielisiä artikkelia. Meänkielisen osan retaktöörinä aikasemmin oon olheet  ¶
Harriet Kuoppa, Regina Veräjä ja Inga-Britt ¶
Uusitalo. Artikkelia oon kirjottanheet ai-jan saatossa monet muutki kirjottajat, jotka oon tänäki päivänä aktiivisia ja tekevät työtä meänkielen kans. Vuesta 2019 lähtein Kieli-viestin meänkieliset artikkelit oon pantu kans ¶
Isofin kotisivule, niin ette net mennee lukea vaikka ei oliskaan prenymeerannu itte aviisia. ¶
Joitaki artikkelia oon kans käänetty ruottiksi. ¶
Tämä oon tämän vuen viiminen Kieliviesti. ¶
Samala tämä oon neljäs Kieliviesti jossa mie olen ollu retaktöörinä. Tämä alku Kieliviestin kans oon ollu oikein hauska ja mielenkiinto-nen. Jos sulla oon toihveita Kieliviestin artik-kelista eli haluaisit itte kirjottaa jostaki kieh-leen ja kielenhuolthoon liittyvästä teemasta, niin ota yhtheys ja selitä sinun itea! ¶
Yhestoista päivä marraskuuta 2019 Isof ja ¶
Kieliraati järjestit meänkielen seminaarin Up-psalassa. Seminaaripäivä oli oikhein mukava ja lykästynny. Meininki oon ette seminaari järjestethään kerran vuessa ja ette sen paikkaa vaihetethaan. Nyt ensimäiselä kerrala Upp-salassa paikala oli yhtheensä 76 ihmistä ko met laskema kans sen pienimän viehraan jo ei ollu vielä täyttäny ees puolta vuotta ja kans net UR:n työntekijät jokka olit paikan päälä filmaamassa. Ohjelmassa oli esitelmiä ja kes-kusteluita meänkielen tialektista, minuriteet-tikielityöstä Luulajan kunnassa, meänkielen aktiviteetista Uppsalassa ja Tokholmissa, ja sitte kans nuorten raahvaitten kokemuksia siittä minkälaista oon oppia meänkieltä. Sai-ma kans kuula mitä Isofissa oon menossa just nyt ja minkälaista materiaalia Isofin kansan-perintheen arkkiivissa oon. Tässä seminaaris-sa osa ohjelmasta oli ruottiksi ja osa meänkie-lelä. Yks esitelmistä oli kvääninkielinen filmi. ¶
Siinä kväänin kielen ekspertti Anna-Kaisa ¶
Räisänen selitti kväänin kielen tilantheesta ja olletikki revitaliseerinkiotheista Porsangin kunnassa Norjassa. Hänen rypriikki oli sem-monen johon moni haluais saaha vastauksen: ”Kunka saaha lissää puhujia pienele kiele-le?”. Tässä Kieliviestin numerossa sie saat-ki träänata vähäsen kväänin kieltä ja lukea ¶
Anna-Kaisan esitelmän. Artikkelin norjan-kielisen käänöksen löyät kans vepiltä. Muut seminaarin esitelmät tullee UR:n kotisivule hiljemin ens vuen puolela. ¶
Oikein hyvvää loppuvuotta kaikile Kieli-viestin lukijoile ja kans mukavaa ja rauhalista semestinaikaa jos teilä semmonen oon tiossa! ¶
Muista seurata meän kotisivua isof.se/mean-kieli ja sosiaalista meetiaa instagram.com/kieliraati. -Kirjottaja oon meänkielen kielenhuoltaja Kieliraa-tissa. ¶
Elina Kangas  ¶
Gå till innehåll ¶
 ¶
Search ¶
 ¶
Kieliviesti 2/2020 ¶
Ruottissa met kuulema useasti sanovan, ette suomenkieltä oon kauhean vaikea oppia, meilä suomalaisilahaan oon kokohnaans omia sanoja sen siihaan ko koko se sanavarasto jotako usseimat eurooppalaiset kielet jakavat toisten kansa. Se ei kuitenkhaan kokohnaans piä paikkaa ensinki sillä ette suomenkieliki jakkaa enniimät sanat likhiimitten sukulaisitten kansa, fenniset – elikkä perintheelisellä nimelä itämerisuomalaiset – kielet: inkerinkieli, karjalankieli, lyytinkieli, vepsinkieli, vuutinkieli, estinkieli, liivinkieli ja eteläestinkieli. Meänkieli ja kvääninkieliki kuuluvat samhaan ryhmään. ¶
Tämä merkittee kansa, ette etymolookila jokka tutkivat fennisitten sanoitten alkuperrää, pittää olla tietoa muistaki fennisistä kielistä: yks ja sama sana saattaa kuuluttaa vähän erilaiselta elikkä tarkottaa jotaki vähän muuta jo niissä likeläolevissa sukukielissä, ja semmoset erot saattavat jo kertoa paljon sanan alkuperästä. Etymolokii oon nimittäin histuurialinen tiete, joka rakentautuu siiheen mitä met käsitämmä kielitten kehityksistä. Tuon tuostaki yks ääni elikkä äänikompinasuuni muuttuu muuksi, ja silloin se tapahtuu samala aikaa kielen jokhaisessa sanassa joka sisältää sitä ääntä elikkä äänikompinasuunia, mutta joskus kaikki puhujat ei pysy matkassa mutta osa kielen aluheesta pyssyy kiini siinä vanhaassa. Niin kieli jakkaintuu murtheishiin, ja aijan olhoon murre-erot saattavat kasuta kielirajoiksi. ¶
Niilä sanoila jokka kuuluvat fennisitten kielitten kaikhiin vanhiimphiin sanavarasthoin, saattaa olla etymolookisia vastaavia muissaki uralinkielissä. Fenninkieli oon nimittäin yks uralisesta – elikkä perintheelisesti sanottu suomalais-uukrilaisesta kieliperheen aliryhmistä. Net muut oon saamelaiset, mortviinit, maariset, permiset, uukrilaiset ja samujeetiryhmät, johonka vain minuriteettikielet kuuluvat ja likkiimpännä Ryssässä, unkarinkieli uukrilaisessa ryhmässä oon yks poikkeus. Vähän erilä laila met saatama sanoa, ette kerran oon ollu perusuralinkieli, joka oon jakkaintunnu vähhiinthääns seittemhään kiehleen 1500 ja 500 luvuitten välisennä aikana eKr, joistako yks oli perusfenninkieli, joka puolesthaan oon jakkaintunnu nykyshiin fennishiin kiehliin 200 ja 1000 luvuitten välisennä aikana jKr. Tällä taustalla oon kansa selvää, ette usseimat etymolookit jokka tutkivat suomalaisia sanoja oon erikoistunheet fennouukristiikhaan (uralistiikhaan). ¶
Kuuluvaisuus uralishiin kiehliin tekkee tietenki kansa ette ruottalaisila ei ole helpompi oppia suomenkieltä. Pareminki toisinpäin, net skantinaaviset kielet kuuluvat germaanisheen kieliryhmään, joka yhessä balttisitten, slaavisitten, intuiraanisitten ja monen muun aliryhmän kansa perustavat intueurooppalaisen kieliperheen. Net oon siis kehittynheet perusintueurooppalaisesta kielestä vuosituhansitten aikana, ja se perusuralin sanavarasto erkaintuu luonolisesti siittä perusintueuroooppalaisesta. Mutta tämä ei ole ko osa toesta. Uralisilla kielilä oon nimittäin olheet taajat kontaktit intueurooppalaisitten kansa koko aikana jälkhiin ko perusuralinkieltä puhuthiin Volgaväylän keskisellä osala ja perusintueurooppalaisen kieltä sen likhiimällä kranniseuvula etelässä, nykyaijan Ukrainassa ja Eteläryssässä neljä–viistuhatta vuotta aikaa. Sen takia uraliset kielet oon saahneet suuria määriä lainasanoja intueurooppalaisista kielistä ja erityisesti fennilaiset kielet germaaninkielistä, jonka kranniseuthuun net oon joutunheet leviämällä läntheen pronsiaikakautena, suunile kolmetuhatta vuotta aikaa. ¶
Lainasanat oon oikeasthaans vain epäonnistunnu nimi sanale jonka lähtökohta oon kielen ulkopuolela ja sen omasta peruskielestä. Lainasanat ei ole viehraita mutta oon jo juurtunheet kiehleen. Vanhiimat lainasanat suomenkielessä oon vanheemat ko itte suomalainen kieli, se merkittee ette net oon tulheet kiehleen varempinna (perus) faasitten aikana ja niitä jaethaan likhiisitten ja joskus enämpi kaukanaki olevitten uralisitten kielitten kansa. Niinpä met saatama sanoa ette semmoset sanat oon koko aijan olheet osana suomenkielestä. Vain se etymolookinen tutkinto saattaa näyttää, mikkä vanhaat sanat oon lainat ja mistä kielistä net oon tulheet. Toishaalta semmoset sanat, jokka kuuluttavat epäsuomalaiselta viehraitten äänitten elikkä äänikompinasuunitten vuoksi, oikeasthaans ei ole vielä lainasanoja, mutta viehraita sanoja elikkä sitattilainoja, joiksi niitä ussein kuttuthaan. ¶
Vanhiimat lainasanat fennisissä kielissä innostuttavat tämänpäivän tutkioita erityisesti. Met saatama nimittäin päivämäärittää niitä helpomasti ko niitä muita fennisiä sanoja, ja sen takia net antavat meile kauhean paljon tietoja fennisitten kielitten ja kansan esihistuuriasta. Syy siiheen oon, ette niitä oon niin paljon vanheempia kirjotettuja tokymenttiä lainasanoitten intueurooppalaisesta lähekielestä ko suomenkielestä elikkä niistä muista fennisistä kielistä. Tämä jällaa olletikki niitä germaanisia kieliä, jokka oon jättänheet satoja kirjotuksia ryyhnoin jälkhiin nuin 150 jKr, vaikka vanhiimalla tekstilä fenninkielelä, sillä niin sanotulla tuohitokymentilä 292, oon lähtökohta vasta 1200-luvulta. Kirjotettuja slaavilaisia lähtheitä oon kansa 800-luvulta. Antiikin intuiraniset kirjakielet niinku sanskrit ja avesta oon tunnustetut vielä paljon varemat. Sitä paitti kreikankieli ja latinankieli auttavat perusintueurooppalaisila rekonstryksuunila lainasanoile, vaikka net ei ole antanheet suoria lainoja perusfenninkielele. Suuri osa etymolookista uralistiikassa oon sen takia tutkinheet histuurialis-vertaavaa intueuropeistiikkaaki. ¶
Etymolokii ylheisesti oon sentraali osa muinaisaikatutkimuksesta yhelä aluheela koilisesta Euroopasta, jossako nykyaikakieliä oon aika hyvin tokymenteerattu sen siihaan ko net kirjotetut tokymentit ei ole niin vanhoita. Tietheelinen etymolookinen tutkinto fennisissä kielissä alko jo ko Vilhelm Thomsen teki lainasanatukimuksia 1869 ja 1890. Niitten 150 vuositten aikana jälkhiin sen tutkimusmetutit oon aktiivisti kehitetty uralistilta ja nyt se etymolookinen tutkimus meilä oon se metutolookisesti kaikhiin enniiten avanseerattu mailmassa. Suomessa 20-30 akateemista uralistia ja fennistiä tekevät etymolookisia tutkimuksia, ja se oon aika korkea määrä, enämpi ko esimerkiksi mitä oon etymolookia skantinavistiikissä koko mailmassa. ¶
Mistäs sitä sitten saattaa ottaa selvää etymolookisen tutkimuksen tuloksista ja nähhä mistä suomalaiset sanat tulevat? Niitä oon usseita etymolookisia sanakirjoja suomenkielestä, ja laajiin niistä oon Suomen sanojen alkuperä (SSA 1992-2000). Suunitteluitten mukhaan verkkoversuuni SSA:sta pitäs olla valmis 2019 vuen lopussa, mutta se oon vain alku uutheen etymolookisheen verkkosanakirhjaan. Etymolookiset tiot SSA:ssa oon nimittäin jo suurissa osissa liika vanhaat ja niitä tarttee päivittää. ¶
Verkkosanakirjaprojekti EVE (Etymologinen verkkosanakirja) oon alotettu Helsinkin yniversiteetilä 2018 vuen alussa. Projektin ensimäinen faasi, jotako Kone-säätiö rahottaa, tähtää siiheen ette etymolokiseerata kaikkia niitä 2000 sannaa joitako suomenkieli oon periny perusfenninkielestä. Kaikki etymolookiset tiot niistä sanoista jokka oon julkastu jälkhiin SSA:n pittää refereerata EVE:n wikisivuila, sanat.csc,fi. Tämä tutkimushistuuria oon pohjana aukealle keskustelulle hakusanoitten alkuperästä. Verkkosanakirjaretaksuuni pittää lopulisesti popylariseerata kaikki hyvät arkymenteeraavat etymolokiit ylheistajusinna sanakirja-artikkelinnä. Ensimäiset 50 hakusanat oon jo julkastu sanakirjan sivula. ¶
Tulevaisuuessa EVE:n wikipaasia mennee käyttää ette laajentaa sanakirjaa nuoremille suomalaisile sanatasoile, mutta kansa muitten kielitten sanavarastoile. Revolysunääriä EVE:n kansa oon kuitenki, ette kaikkia akateemisia etymolookia kuttuthaan osalistumhaan retaksuunityöhöön ja julkasheen ja keskustelheen etymolokiita sanakirjan wikisivuila. Sillä laila sanakirjaa päivitethään jatkuvasti, ja se oon suuri askel etheenpäin perintheelisestä tavasta ette antaa ulos painettuja etymolookisia tietosanakirjoja. EVE yhistää siis etymolookisen tutkimuksen kaikki työvaiheet ensimäisestä julkasusta läpi kollekiaalin tarkastuksen, kritikin, vastakritikin ja sanakirjaretiseerinkin popylariseerinkhiin saakka. Usseita hyviä etymolokiita oon tähhään mennessä äärimäisen hithaasti, joskus koko vuosisaan aikana, vaeltanheet tutkian kirjotuksista artikkelin läpi kielitietheelisessä aikakausilehessä sanakirhjaan. Sama jällaa kritiikkiä epäonnistunheita etymolokiita vasthaan. Verkkosanakirjan wikisivut ootethaanootethaan lyhentävän vaeltamisen vuen aijaksi elikkä vielä lyhemän aijan keskiarvosesti. ¶
Santeri Junttila ¶
Santeri Junttila oon kielitutkia Greifswaltin yniversiteetilä ja Helsinkin yniversiteetilä. Hään tutkii perusfenninkielen balttisia lainasanoja, ja hänen väitöskirja vuelta 2015 käsittellee balttisitten lainasanoitten tutkimushistuuriata. Artikkeli oon käänetty ruottinkielisestä alkuperätekstistä. ¶
"Mistäs net fenniset sanat tulevat?" på svenska: "Varifrån kommer de fenniska orden?"  ¶
Uppdaterad 19 August 2020 ¶
Till undermeny ¶
Niklas Martti näkkee tiettyjä yhtäläisyyksiä siinä mitä tapahtuu Länsirannala ja Ruottin minuriteetitten ahistetuissa oloissa. Kuva: Privaatti   ¶
– Mie saatan huomata samoja piirtheitä siinä mitä tapahtuu Länsirannala ko taistelussa Ruottissa oikeuesta puhua ja kehittää minuriteettikieliä.   ¶
32-vuotihaala Niklas Martila Juoksengista oon ollut saattajan tehtävä Palestiinassa ja hään oon läheltä nähnyt israelilaisten ja palestiinalaisten välisen konfliktin.   ¶
Sotia käythään monela eri puolila mailmaa ja Niklas (syntysin Malmivaarasta mutta kasunut ylös Juoksengissa) oon käynyt tutustumassa yhteen mailman sitkeimistä konfliktistä: Israelin ja Palestiinan välisheen riithaan joka oon kestänyt vuesta 1948 asti. ¶
Niklas oli viimi syksynä myötä Ekymeenisessä saattajaprugrammissa, joka toimii sielä kansanvälisennä tukena. Prugrammin tavotheena oon ette sielä olemisen kautta estää kaikenlaista vallankäyttöä, puhua ihmisten kansa ja ilmottaa pienistä yhteenotoista. Meininki oon ette ko olhaan tultu kotia niin selitethään näistä kokemuksista toisile. Niklas oon pari kertaa ollut matkassa raatioprugrammissa ja hään pyytää nyt lissää kuttuja selittämhään ja levittämhään tietoa siittä mitä hään oon kokenut. ¶
– Siinä meediamailmassa jossa elethään niin tätä pitkää konfliktia ei priuriteerata. Sen siihaan Syyria oon uutislähetyksissä ensimäiselä siala. ¶
– Samala huomaama sen, ette väkivalta ja rikolisuuet ihmisoikeuksia vasthaan lissäintyvät verrattuna viimi vuotheen. Se, ette useamat saavat tietää mitä sielä toela tapahtuu, oon ensimäinen askel muuttumista kohti. ¶
Kiusaaminen oon jokapäivästä   ¶
Niklaksen olopaikka oli Yanoun, erityisen kovala pietty kylä Länsirannan pohjospuolela, mutta hään kävi kansa säänölisesti parissa muussa kylässä, jokka oon israelilaisten asuttajitten ja militäärin uhan ja väkivallan kohtheita. Kyläläiset oon monta vuotta joutunheet elähmään väkivallan, sorron ja materiaalisen vahingonteon keskelä. ¶
Saattajat ei ota kantaa kenenkhään osan puolesta, Niklas huomaottaa. Mutta saattaja ei koskhaan ole neutraali jos oon kysymys kansoitten oikeuesta ja ihmisoikeuksista. ¶
– Met kävimä vierailemassa laajala alueela, jossa oli 20-30 palestiinalaista kyllää aivan israelilaisasutusten lähelä. Kävimä mm. joka päivä yhessä koulussa. Palestiinalaislapset jouvuit menehmään kouhluun yhtä kovasti trafikeerattua tietä pitkin. Koulutien varrela oli ussein asseila varustetut militäärit vahissa ja pansaribiiliä parkeerattuina. Met menimä lasten kansa kouhluun ja olima sitte kansa koulun lähelä ette lapset saatoit tuntea ittensä turvalisemaksi. ¶
Saattajan tehtävä tarkotti mm. sitä, ette sai saattaa palestiinalaisia lapsia kouhluun tietä pitkin, jonka varrela oli asestettuja israelilaisia. Kuva: Privaatti   ¶
Kyynnelkaasupatruuna joka oli lauastu yheltä niitten kouluitten kartanolta jossa Niklas oli ollut vahissa. Kuva: Privaatti   ¶
Israelissaki oon minuriteetti joka oon kovin ahistettu?   ¶
– On, ja Israelissa asuvat palestiinalaiset oon nuin 20 prosenttia koko väestä. Monet näistä oon diskrimineerattuja kielioikeusten osalta. Vaikka arabia oon viralinen kieli niin sieltä puuttuu arabiankielinen ynivärsiteetti ja net asuvat erityisissä ghetoissa. Monet lait diskrimineeraavat tätä ihmiskansaa. Samala palestiinalaiset tulevat aina tietosamiksi heän oikeuksista ja sielä olhaan nyt herräämässä tämän asian suhtheen. ¶
Meänkieltä häpeäminen   ¶
Niklas tuntee hyvin Ruottin vähemistöitten taistelun oman kielen puolesta ja omasta   kylttyyristä – vaikka se piiain oon toisela tasola. ¶
– Mie uskon kuitenki ette meilä minuriteettilaisila oon paljon oppimista toisiltaki siittä kunka minuriteetit tekevät työtä omitten oikeuksitten puolesta eri puolila maailmaa. ¶
– Mitä koskee Toornionlaaksoa niin met olema pääsemässä irti siittä suuresta häpeämisestä ja oman itten kieltämisestä. Juuri tämä häpeäminen meänkielen puhumistahaan oon johtanu aivan oman itten kieltämisheen. ¶
Niklas ossaa meänkieltä ko hänen äiti tullee Suomen puolelta. Mutta siltikhään tämä ei ole ittesthään selvä asia. ¶
– Mie en saata ilmasta itteä meänkielelä aivan ilman hankaluutta mistä hyvänsä asiasta. Mutta se oon osa sitä häpeämistä, etten mie, eikä muut, oikeen tohi puhua ja tämä oon se prubleemi jonka kans met kaikin häymä jatkuvasti taistela tulevaisuuessa. ¶
Aina näkyvä piikkilanka muistuttaa Länsirannan konfliktistä. Kuva: Privaatti   ¶
7 helmikuu, 2017 ¶
31 tammikuu, 2017 ¶
25 tammikuu, 2017 ¶
Pelle Andersson Tukholmassa rakensi yhenhengensaunan asunossa vaimolensa Marialle joka rakastaa saunomista. Kuva: Privaatti   ¶
Asuks ahthaasti keskelä kaupunkia ja kaipaat saunomista? Rakena yhenhengensaunan! Niin kirjaförlaakin Ordfrontin toimitusjohtaja Pelle Andersson teki vaimolensa Marialle joka oon Toornionlaaksosta.   ¶
Pariskunta oon asunu keskelä Tukholmaa lähelä Slyssiä monta vuotta, ja oon aina rakastanhee saunomista. Maria Nyström oon osittain kasunu ylös Hietaniemessä Suomen rajan lähelä, ja hänen into lämpimälle höyryle oon tarttunu tukholmalaisele Pellele. ¶
Joku viikko sitten pariskunnan pesohuohneessen valmistu Pellentekemä yhenhengensauna. Se ei ole isompi ko suunile neliönkokonen ja lava oon 60 senttiä pitkä. ¶
–   Tuntuu vähän ikävältä ette emmä mahu molemin, mutta saama saunoa vuorotellen. Jos halvama saunoa yhessä niin joku meistä saapii seisoa, nauraa Pelle. ¶
Maria, joka syksylä sai työn pipliuteekinjohtajaksi Mataringissä, oon aina uneksinnu pienestä saunasta asunossa. Niin kävi ette het sait kuula kotinikatusta saunasta Haningessä mikä oli myytävännä. Entinen kunnanneuos (ylöskasunu Lapinjärvelä) halusi myyä saunan jonka hään oli itte rakentannu ja Pelle ja Maria sait ottaa yli sen. Saunassa oon kolme seinää, ovi ja kiuas mikä oon vähän liika iso ko itte sauna oon niin pieni. ¶
–   Se lämpiää jossaki sekuntissa, uskoo Pelle joka ei ole vielä pruuanu sitä ko tämä kirjotethaan. ¶
Yhenhengensauna oon 120 x 80 senttiä ja siinä ei ole ommaa laattiata. Kuva: Privaatti   ¶
Huono puoli uuessa paikassa oon ette yks saunanseinistä oon vähän liika lähelä tualettitoolia, mutta Pelle hunteeraa ette kääntää toolia joskus tulevaisuuessa. Onneksi hään oon ollu rakenustöissä ja vvs-myyjä, ette hään näyttää tietävän mistä hään puhhuu. ¶
–   Ennenko met saima ylös saunan met häymä tarkastaa nuukasti kunka tuuletuslaitos toimii   ette ei tulis kostheusvikoja talossa. Sen kans talonomistaja oli nuuka. ¶
Sähköki oon veetty ammattimieheltä. ¶
Pelle tutkii ette oon menny suunile 2,5 vuotta saunanostosta siihen saakka ette se oli paikoilansa. Paljon aikaa oon menny ette oottaa jotaki luppaa ja hantvärkkaria: hyyresväärtiä, instalasjuunifirmaa, mokkaria, sähkömiestä… Sillaikaa sauna oon ollu alasmontteerattu vaatekamarissa. ¶
Maria Nyström, Hietaniemestä, saapi viimen vihton saunoa hänen asunnossa Tukholmassa. Kuva: Mataringin kunta    ¶
Kehottasiks muita rakentamhaan oman saunan?   ¶
– Jovain. Se ei ole vaikeampi ko ette lyä kokhoon kolme tivistettya seinää ja katon…Mie uskon ette se oon helpompi rakentaa saunan valhmiissen pesohuohneessen ko ette yrittää sovittaa valhmiiksrakenetun saunan vissiin tilhaan. ¶
Näin Maria sannoo rakenuksesta: ¶
– Saunominen oon parasta mitä oon, siittä tullee pehmeä ja kiltti. Jos kaikin tekisit sitä niin ei meilä olis sottaa maan päälä. ¶
Hinta pariskunta Andersson/Nyströmin rakenukselle oon suunile 10 000 kruunua mihinkä kuulu instalasjuuni. ¶
17 helmikuu, 2017 ¶
Aika: 8/4 klo 09.00 2017 Paikka: Tornedalens Folkhögskola, Matarenki Lissää tietoa löyät tästä Kuttu vuosikonkressiin- Kallelse årskongress Tervetuloa! Johtokunta ¶
14 helmikuu, 2017 ¶
7 helmikuu, 2017 ¶
Tornionlaaksonkellossa oon arpanti joka soppii yhtheen Meänflaun kansa. Kuva: Privaatti  ¶
Tornionlaaksonkello lanseerathiin ennen Tornionlaaksolaisten päivää 15 heinäkuuta. Kellon takana oon Mattias Snäll, joka oon kasunu ylös Kukkolassa. Kellossa hään ottaa esile färit Tornionlaakson flausta, Meänflausta.  ¶
Tornionlaaksonkellola sie saatat kantaa Meänflakua ylpeästi joka päivä, meinaa Mattias. Ja saatat näyttää kuka sie olet. ¶
Yheksäntoistavuotias, joka muutti siirty Luulajhaan viis vuotta sitten, selittää kunka kaikki alko. Hään halusi tehhä tuotheen mikä tuntu erikoiselta ja ittelekullekki kuuluvalta, ja millä oli yhtheyttä alueele missä hällä oon syän. ¶
-Se tuntu luonoliselta ette lähteä Tornionlaaksosta. Ei ole sopevampaa asunpaikkaa ko Kukkola. ¶
2017 hään alotti liikheen Mazas ittemuotoiltuila kelloila kohtuulisilla hinnoila. Tornionlaaksonkellola oon musta kellontaulu ja kuottu arpanti mikä oon keltanen, sininen ja valkea, färit jokka muistuttava aurinkoa, taivasta ja lunta. Malli oon yniseksi ja soppii yhtä hyvin miehile ko vaimoile. ¶
Tyyli oon ykskertanen, niin ette se soppii monenmallissiin vaatetyyhliin. ¶
Kelhoon kuuluu kans musta nahka-arpanti minkä omistaja saatttaa vaihettaa. ¶
Kunkas oon vasthaanotto ollu tähän asti? ¶
-Moni tykkää kellosta, ja tykkää ette se oon hauska ja kiva kampe. ¶
Talo oon jäljelä  ¶
Mitäs kotiseutu merkittee sulle? ¶
-Paljon. Miehään olen kasunu ylös Tornionlaaksossa ja muuttanu Luulajhaan mutta se tuntuu tärkeältä ette käyä kylästelemässä sielä usseen. ¶
Mattiaksella oon nepokkia Kukkolassa ja talo missä hään kasusi ylös oon jäljelä. Hänen mamman vanhimat asuva Haaparannala. ¶
Uusi yrittäjä ymmärtää meänkieltä vaikka hällä oon vaikea puhua sitä. ¶
-Mutta mie saatan komyniseerata suomeksi, se mennee paremin. ¶
Mattias halvais julkasta lissää tuotheita millä oon yhtheyttä Tornionlaakson kans, piiain useampia erityylisiä kellonmallia. Tulevaisuus saapii näyttää mitä tullee. Tornionlaaksonkelloja oon ostaa kotisivun kautta mazas.se ja jälleenmyyjitten tykönä Sisaret P, Kukkolankoski, Pesulan Maanpruuki, Restaurang Utblick ja Taavolantalo. ¶
  Mattias Snäll oon 19 vuotta ja assuu Luulajassa mutta syän oon Haaparannala/Kukkolassa. Kuva: Privaatti  ¶
27 syyskuu, 2018 ¶
31 elokuu, 2018 ¶
29 kesäkuu, 2018 ¶
Pohjoiskalotinpipliuteekki Mataringissä saattaa tulla kansalispipliuteekki jolla on vastuu meänkielen kirjalisuuele. Kuva: Maria Tapani  ¶
Tulleekos Pohjoiskalotinpipliuteekistä Mataringissä kansalinen pipliuteekki millä oon vastuu ette ottaa esile ja säilyttää kirjalisuutta meänkielelä? Paikka mikä palvelee muita pipliuteekkiä maassa meänkielisilä kirjoila ja kirjoila kylttyyrihistuuriasta? Uuessa kansalisessa pipliuteekkistratekissä tämä oon myötä esityksenä.  ¶
Kuninkhaalinen pipliuteekki, KB Tukholmassa oon saanu tehtävän hallitukselta ette ottaa esile esityksen kansaliselle piplioteekkistratekiile. Tehtävä merkittee ette KB esittää pitkäaikasia päämääriä ja stratekiitä jokka saattava vastata uushiin tarpheissiin. Tarkotus oon esimerkiksi ette eistää temukratiitä ja lähekritiikkiä. ¶
Erik Fichtelius, entinen vd UR:ile (Koulutusraatiulle) johtaa työtä stratekiin kans mikä annethaan hallitukselle maaliskuussa 2019. Tässä oon kans osia mikkä koskeva kansalisia vähemistöjä. ¶
Fichtelius toteaa ette pipliuteekit oon jo tänä päivänä niin paljon enämpi ko iso kokoelma kirjoja ja aikakausiavisia. Mutta kehityksen seuraaminen vaatii lissää tikitaliseerinkiä ja yhtheistyötä muitten pipliuteekitten kans. ¶
Tutkija Erik Fichtelius, KB johtaa työtä kansalisen pipliueekkistratekiin kans. Kuva: Privaatti  ¶
Issoin haaste muutoksitten kans mitä tet esitättä?  ¶
– Ette tehhä materiaalin näkösäksi. Sie häyt löytää pipliuteekitten aartheissiin ko sie kuuklaat. Ette pipliuteekit säilyttäisit relevansin niin häätyy olla järjestys ette tikitaliseerata materiaalin ja tehhä sen maholiseksi hakea. Ja sen häätyy tehhä kansalisenna tehtävännä eikä paikalisissa yksityisissä pipliuteekissä. ¶
Osana tutkimuksessa otethaan kansaliset vähemistöt huomihoon. Sanothaan ette erityinen huomio piethään ottaa kansalisille vähemistöile. Nämät ryhmät häätyvä saa olla matkassa ja niile pittää antaa vastuutta ja valtaa koota kielen ja kylttyyrihistuurian yhtheen paikhaan. ¶
Pohjoiskalotin pipliuteekki Mataringissä mainithaan maholisenna paikkana referensipipliuteekile meänkielele. Ette se pittää järjestää materiaalia muile pipliuteekile maassa?  ¶
-Joo, mutta tämä oon vain yks esimerkki. ¶
Mikä pipliuteekki joka viimen saapii tehtävän ei ole vielä päätetty. ¶
Met mielelänsä räknäämä meänkielisiä titteliä ko met tulema pipliuteekhiin ja surkuttelemma kunka vähän niitä oon.  ¶
– Minuriteettikielilä ei ylipäätänsä ole niin paljon kirjoja olemassa ja net mitä oon, ei piiain saateta pittää joka pipliuteekissä maassa. ¶
Tässä tikitaliseerinki antaa mahottoman hyviä maholisuuksia, sannoo Fichtelius. Kaikki kirjat jokka oon ulosannettu meänkielelä saattaisit olla tarjola kaikissa pipliuteekissä, ko net vain olisit tikitaliseeratut. Jos joku sitte halvaa vissin kirjan paperille niin sillon löytyy print-on-demand. ¶
– Mutta sillon kansaliset vähemistöt häätyvä olla matkassa itte. Ainuasthaan net itte tietävä mitä kirjoja oon ja mitä lehtiä saattaa hakea esile. ¶
Pipliuteekitten tehtävä ei ole aivan ette koota referensikirjalisuutta, sanothaan pipliuteekkistratekiissä. Se oon kans ette levittää tietoa kansalisista vähemistöistä. ¶
– Tämä osa unhoutethaan ussein. Se saatttaa olla kyse kylttyyriperintötokymenteeraamisesta, missä arkiivit ja pipliuteekkivirastot tekevä yhtheistyötä. Kunkas sitä tokymenteeraa vähemistön histuuriaa ja selityksiä? ¶
Toinen tärkeä piste oon ette materiaali pittää olla näkösällä pipliuteekissä, koola ja maholinen hakea. ¶
Kunkas hyvät pipliuteekit oon nostaamhaan esile kansalisia vähemistöjä?  ¶
– Mie en tiä siittä, ei enämpää ko mitä sain matkhaan siittä aijasta ko olin public servisissä. Sielä opin ette ei riitä aivan ette pittää juhlapuhheita, se vaatii kans työpaijjaa. ¶
Tikitaliseerinkin avula saattaa levittää meänkielen kirjalisuutta koko maassa. Kuva: Susanne Redebo  ¶
Kläpit ja nuoret otethaan esile tärkeännä osana meänkielen revitaliseerinkissä?  ¶
– Iso osa kirjoista joita lainathaan oon kläppiinkirjat mutta saavakkos kirjailiat sen makson ja huomion jonka ansaitteva? Sen saattaa tutkia paikalisesti. ¶
– Jos kielen meinaa revitaliseerata ette se ellää jatkuvasti niin siinä oon kysymys nuoritten maholisuuksista. Tässä pipliuteekit oon osa mutta ei net yksin pysty siihen. ¶
Niitä oon pipliuteekkihenkilökunnassa jokka meinaava ette vähänen kysyntä oon syy kirjoitten piehneen mäährään.  ¶
– Ei sitä saata mitata kysyntää pienele vähemistölle samala mallin ko muile. Hunteeraa jos sanois samala mallin public servisissä ette ”met emmä tehe ohjelmia meänkielelä ko oon niin harva joka kattoo.” Met häymä kattoa kansalisten vähemistöitten kysymyksiä ihmisoikeuskysymyksenä. Sillon ei ole kattojannumerot ja lainanumerot tärkeät. ¶
31 elokuu, 2018 ¶
29 kesäkuu, 2018 ¶
12 kesäkuu, 2018 ¶
Hasse Stenudd oon takasi raatiossa meänkielisennä satusetänä. Satu Sigge siiasta saapii nytten uuen elämän. (Kuva: Bertil Isaksson Ruottin Raatio)  ¶
Tunnettu raatioääni Hasse Stenudd oon tullu takasi. Hään oon nytten satusetännä Meänraatiossa.  ¶
-Mulle klaaraintu, ette mie olin kaipanu raatiota, selittää jellivaaralainan Hasse, joka oikeasthaan saattaa tityleerata itteehän jo pansunääriksikki.  ¶
Tällä entisellä opettajala oon jo koko joukko sulkia hänen hatussa. Monet oova lukehneet häntä kirjailijanna ja pakinoittijanna sekä jurnalistinna ko hään aikahnaan kirjotteli Haaparannanlehen ohessa julkasthuun METavissiin. Hään oli vielä parin vuuen ajan STR-T:n kommynikatööriki. Nytten hään oon kohta 64 vuotta vanhaa ja pansunääri, vaikkei silti aivan kokohnaan. ¶
Pajalan Meänraatio oon antannu hälle nytten tilasuuven toimia viikottain satusetännä. Kysseessä oon skellefteolaisen Helena Renströmin kirjan Ole varovainen, Sigge siika! lukeminen, jonka Hasse tulkittee hänen tunnekielelä. ¶
”Mulle oon kunnia, ette tulla luetuksi tällä kauhniilla kielelä”, kirjailia Helena toteaa hänen yhessä naamakirja kommentissa. ¶
Viitennä maanantaina klo 17.50 – toinen toukokuuta lähtein – oon nytten saattannu kuunnella Sigge Siian seikkailuita Meänraatiosta P4:ltä. ¶
Kirja kertoo Sigge siian seikkailuista ja rakhauesta Kukkolankoskela – siiotten valtakunnassa: ¶
-Ole varovainen, Sigge siika!oon kirjan nimi ja se meinaa ette häätyy olla tarkkana ko tullee Kukkolankoskele, Hasse kertoo ja jatkaa, ette eihään Sigge oikein käsittänny, mitä sillä sanalla meinathiin. Hään kohtaa tyttösiika Siggan ja niin rakhaus herrää Tornionväylälä. ¶
-Kirja oon hyä oppikirja ja sitä oonki jo kouluissa. Satu alkaa väylästä ja siittä mitä veessä oon. Soon kielikirja, mutta samala siittä oppii biulokiiaa ja historiaa. ¶
Vaatii ison äänityshuohneen  ¶
Hasse triivastuu mainiosti tuottaja Bertil Isakssonin kanssa Pajalan studiiossa. Studiio oon Hassen entistä työympäristöä ko hään alotti jo vuonna 1993 Ruottin raation meänkielen toimituksessa. ¶
-Minusta oon jännittävvää lukea satuja studiiossa. Mie pruukaan elläytyä kertomuksheen ja hommailla kaikkea. Ko kuuntelee satua, sitä aivanko elläytyy kertomuksheen ja niin mie sitten käytänki koko äänityshuonetta minun ruuhmiinkielelä – ja se vaatii paljo tillaa. ¶
Hasse oon ollu aiemminki satusetännä – vuonna 1998 ja sillon TV:ssä Nalle Puhin roolissa. Hään istu sillon soffala kläpitten kanssa ja luki heile kertomuksia meänkielelä. ¶
Hasse oon kasunnu meänkielisessä ympäristössä ja ollu kielen opettajannaki hoitohenkilökunnale. Hassen omalla kahela nuoriimmala kläpilä oon hänen mukhaan kuiten meänkielestä jälelä ennää vain kaksi sannaa – toinen ossaa sanan ”makkara” (korv) ja toinen sanan ”mansikka” (jordgubbe). ¶
Meänkielensi Matti Junes  ¶
10 toukokuu, 2016 ¶
7 toukokuu, 2016 ¶
3 toukokuu, 2016 ¶
Mitäs ihmiset Toornionlaaksossa hunteerasit ko net sait kokea kallonmittauksen ko net panthiin ruottalaisseen rotupiolookisseen systeehmiin? Curt Persson, filosofian tohturi histuuriassa, oon tutkinu tästä ja halvaa nostaa esile sen pienen ihmisen.  ¶
Kirunassa syntyny Curt Persson työskentellee maanantikvaariennä Norrbottenin läänissä, mutta tutkii justhiins nyt Luulajan teknisessä ynivärsiteetissä teknistä histuuriaa. ¶
Hänen lähtökohta tutkinossa rotupiolokiista Ruottissa alkupäivinä 1900-lukua oon ollu se pieni ihminen. Se joka panthiin esile, ja paikalinen väki joka teki tionkokoamisen maholiseksi. ¶
-Rotupiolokii ei ole mikhään prupleemi mutta ko tiete ja politiikka tuleva yhtheen niin se oon vaaralinen, tämä rotupiolokii muuttuu rotuhykieeniseksi työksi jolla oon tuhoavat seuraukset, sannoo Curt. ¶
Vanhoissa koulukirjoissa oon valokuvia ihmisistä mikkä pitävä näyttää esimerkiksi Norrbotteninsuomalaisia ja suomalaisia tyyppiä. ¶
Aukturiteetitten valtakieli  ¶
Maria (kuvassa) oon Curtin mummunmamma Kurrajärvestä ja hään sai kuvata Norrbotteninsuomalaista. Hään ei tieny mitä oli tekheilä ko hänen mitathiin ja valokuvathiin ko hänen kotona ei puhuttu ruottia. ¶
-Aukturiteetilä oli oma valtakieli ja net puhut tulkitten kautta. Luokitteminen tehthiin valtion käskylä. ¶
Carl von Linné oon meän mielestä eeskäviä ja maanisä. Mutta se oli hään joka järjesti luokittelemisen millä oli yhtheyttä rotujen kansa. Hään tuli esimerkiksi tulokseen ette intiaanit olit punaset, kuleeriset, keveät ja taistelunhenkiset. ¶
Rotupiulukiin tunnustaminen tietheenä tuli samhoin aikhoin ko moni histuurinen tapahtuma esimekiksi, teolistaminen, ette met hävisimmä Norjan ja Suomen ja häymä itte rakentaa oman kansalisen kuvan. ¶
Tulevaisuusmaa pohjosessa oli esimerkiksi kysymys tietheestä, ja eksoottisesta kattanosta pohjosseen piihriin (Luulajan ja Toornion lapinmaat) ja sen asukhaissiin. ¶
Tärkeät kantajat  ¶
Dicksonin tutkimusretkeä, minkä takana oli Nordenskiöld, ko se tutki Grönlandin sisämaata ei olis koskhaan saatettu tehhä ilman saamelaista Pavas Lars Tuordaa. Mutta se oon harva joka tietää tästä mithään. ¶
Net jokka autoit tietemiehiä kattothiin toisen luokan kansaksi ja olit niinku kuormaelläimet. ¶
Instityytti rotupiolokiile Uppsaalassa perustethiin kahen föreninkin avula jokka tehit kovvaa vaikutustyötä pulitiikkeriä kohi: Ruottalainen yhtiö rotuhykieenile ja Mendelin yhtiö Lundissä. ¶
1920 kirjotethiin motsuuni valtiopäivile asiasta ja mailman ensimäinen instityytti rotupiolokiile alethiin sen jälkhiin. Ihmisiä kaikista kansalisista minuriteetistä Ruottissa oon mitattu ja luokiteltu niihin aikhoin, olletikki toornionlaaksolaiset. ¶
-Mutta saamelaiset oon saahneet issoiman huomion. ¶
Ruottin tyristiföreninkin kestikievari Kurravaarassa, missä Rahamiesten kävely haki vyösian. Olof ”Vuolevi” Tornéuksella oli kestikievari (1828 -1917).  ¶
Curt olis erotettu pois  ¶
Pääkallointeksi merkitti ette jaethiin ihmiset ryhmiin pitkäkallot ja lyhykallot. ¶
-Jos oli inteksi enämpi ko 80 niin sitä oli lyhykallo, ja mitä matalampi inteksi sitä lähempännä pohjosta aarista rotua. ¶
-Jos mittais minun, Curt Persson Kurravaarasta, tänä päivänä niin tultas tulokseen ette olen lyhykallo. Jos olisin eläny Saksassa 30-luvula niin minun olis erotettu pois aika hopusti. ¶
14 toukokuu, 2016 ¶
13 toukokuu, 2016 ¶
10 toukokuu, 2016 ¶
Helena Ruotsala Turun Yliopistosta oon tutkinnu rajan ihmisiä Tornio/Haaparanta-aluheelta vuuesta 2010 lähtein. Kuva: Privaatti  ¶
Etnolooki Helena Ruotsala oon tutkinnu rajan ihmisiä Haaparanta/Tornion aluheela ja tullu siihheen käsityksseen, ette het oova suvattevampia ko muut, koska het oova enempi tottunheet uussiin hoithoin.  ¶
Rohvessoori Helena Ruotsala Turun Yliopistosta kävi äskettäin STR-T:n Tukholman paikalisosastossa Tornionlaaksolaiset Tukholmassa (Tornedalingar i Stockholm) läheemin kertomassa hänen vuuesta 2010 lähtein meneilhään olevasta tutkimuksesta. Siinä oon ollu tarkotuksenna ottaa selvän, kunka rajan ihmisilä Tornio/Haaparanta-aluheela arki suijuu ja minkälainen oon heän omihnaislaatu (identitet). ¶
Helena kuttuu rajan ihmisiä ”rekiionauteiksi”. Semmosiksi, jokka oova oppihneet käythään hyäksi eri maita. Rekiionautti saattaa olla sukkuloittia, tyristi, koululainen taikka palkannauttija, joka ellää hänen elämää moleemin puolin rajan. ¶
Tässä kerrothaan siittä osasta tutkimuksen, joka rakentu kuuenkymmenen Tornio/Haaparantaaluheen ihmisen haastattelhuin. ¶
Byrokraattien unelmia  ¶
Rajan ihmiset oova elähneet heän elämää poikki rajan aina siittä lähtein ko see veethiin vuonna 1809. Monenlaista verkostoa oon muo’ostunnu niin yksityisten ihmisten, perhheitten, suvutten, yristysten ko orkanisaatioittenki välile. ¶
– Moleemin puolin rajan oon nykyhjään virkamiehiä ja politiikkereitä, jokka suunitteleva yhtheistä kaupunkikeskustaa ja yhtheisiä toimintoja. Osale haastatelluista tämä touhu oli pelkkää utoopiaa, mutta toiset näit sen reaalistisenna päämääränä. ¶
Paikallisin voimin oon saatu aikhaan suuriaki investointia ja yhtheistyöprujekteja niinkö Bareentsin keskuski. Viranomaset ja politiikerit oova tulheen fölhjyyn paljo myöheemin eikä näihhiin rajan prujekthein ole saatu minkhäänlaista luppaa Helsingistä eikä Tukholmasta käsin. ¶
Suomen puolen pakolaisten vastasten mielenosotusten takia tämä ”maailman rauhaalisin raja” oli toelisessa pruuvissa syksylä 2015. ¶
– Mielenosotusten äänenpäinot olit jyrkässä ristiriiassa sen rajattomuueen kans, mihhiin ihmiset olit tottunheet. ¶
Rajasta kova hinta  ¶
Helena vertaa Tornionlaaksoa Saksaan rajottuvhaan Ranskan Alsaceen aluhesseen. Moleemat oova saahneet maksaa kovan hinnan ko maitten rajoja oon veetty. Tornionlaaksossa tämä oon noussu framile kielikysymyksennä ko Ruottin valtio kielsi kouluissa meänkielen ja suomen käytön. ¶
Mutta meänkieli ellää ja sen kylttyyrinen tehtävä jatkuu. Eikä vähhiiten Ruottin puolenkekseliäisyyen ja moleemin puolin rajan käytössä olevitten maalatuitten kansanmööpeleitten myötä. ¶
Ruottalaistamispolitiikasta huolimatta väylänvarren väki ole välittänny rajasta ko jatkannu menheen heän kanssakäymistä. Ja yhelä jos toisela oonki velipoika eli sisko toisela puolen rajan. ¶
Poikkinaintia ja värväystoimintaa ylitte rajan kuttuthaan tutkiaporukoissa transnatiunaalisiksi eli rajan ylittäviksi tapahtumiksi. ¶
Poikkinainti oon hyvin tärkeä syy siihheen, ette alethaan opiskelheen toisen kieltä. Oon monta esimerkkiä siittä, ette perhe oon entrannu elämäntyyliihään ko joku siittä oon nainu ulkomaalaisen. Yks miniä toiselta puolen rajan saattaaki muuttaa koko perheen elämäntyylin ja kielihoijon. ¶
Monipaikkasuuesta  ¶
Monipaikkasuus tarkottaa, ette porukat asuva ja vaikuttava monenlaisissa liikkuvissa tilantheissa. Ihmisella saattaaki olla monta erilaista ominaislaatua eli itentiteettiä. Sie saatat olla tornionlaaksolainen, tukholmalainen ja meänkieltä puhuva samanaikasesti. ¶
Se ette käyhään koulua tai saahaan päivähoitoa eri maassa ko asuthaan tuntuu monele käsittämättömältä, mutta Tornio/Haaparannan aluheela se oon luonolista. Haaparannan kielikoulu käypii hyästä esimerkistä samon yhtheinen pyssiasema ja kauppakeskus – Rajalla. ¶
Kauppa oon mainio esimerkki rajan euista. ”Rekiiunautit” oova oppinheet hyötymhään maitten valyyttakyrseista. Se minkälaista toiminta kullonki oon, riippuu itten kunki tarpheista ja maitten puliittisista rakentheista. ¶
– Suomalaisille oon vuosikausia ollu eullista ostaa vissiä tavaroita Ruottista – kruunun kyrssista riippuen. Tänään ei kuitekhaan ennää niinkhään hinta ennää ole niin suuresta merkityksestä ko siale oova nousseet eksoottiset ja kylinaariset tekiät kauppaa vetähmään. ¶
Meänkielensi Matti Junes  ¶
29 huhtikuu, 2016 ¶
27 huhtikuu, 2016 ¶
24 huhtikuu, 2016 ¶
Maria Larsson muuttaa 29 vuuen jälkheen Matarinkhiin. Kessään mennessä täyttyy hällä yks unelma – hään aukasee käsityöputiikin keskusthaan.  ¶
-Mie oon kasunnu fammun kans, joka osasi unissaki kutoa sukkia, sannoo 49-vuotias Maria.  ¶
Maria kuuluu siihheen sukupolhveen, joka muutti 1980-luvun alussa Tornionlaaksosta, aikanna jollonka valtio lykkäsi tänne piitraakia, ette saaha ihmiset hakkeutumhaan pois työttömyyestä. Ekforsin tyär oon sen jälkhiin asunnu Kierunassa kahtheen otheesseen, missä hään oli töissä ensin hoitohommissa ja sitten Valtakunnan Poliisihallinossa. Näitten jälkhiin hään siirty töihin Hallstaviikhiin käsityöahväähriin. ¶
-Mie tehen paljo käsitöitä ja siinä putiikissa hommatessa mie sain aatuksen laittaa pysthöön oman käsityöahväärin. Matarinkissa ei semmosta ole. Monitten mielestä minun aate oon toela hyä. ¶
Putiikin nimi tullee olehmaan käsityönurkka Vaivero (Finnmyrtens handarbetshörna) sentähen ko soon juuri vaivero-kasvi, mikä oon ussein kaverrettu rajala tehthyin aterimhiin ja korhuin. Matarinki tuli osittain senki tähen kysheessen ko hänen kumppani Roger Hjort, jonka juuret oova Armasjärvelä, hakkee työtä. ¶
Marian isä Ingemar Andersson Ekforsista, Hietaniemen ulkopuolelta, oon sitäpaitti antannu ymmärtää, ette hänen huusholli oon hälle liian suuri ja ette hään muuttaa pienemphään asunthoon. ¶
Maria siirtyyki toukokuussa Rogerinsa kanssa hänen omhaan lapsuuskothiin. ¶
Kranhiin kaks kilomeetriä  ¶
-Meistä tullee Ekforsin kolmas pysyvä huusholli ja meän lähhiin kranni oon kahen kilomeetrin päässä. Onhaan sielä tillaa, mutta se ei minua häiritte. ¶
Maria toivoo ette saattaa aukasta hänen käsityöputiikin keshään mennessä. Saattaa olla ette kysseesseen tullee Nybergin aiempi lukaali Mataringintielä, mutta tätä kirjottaessa ei mithään ole vielä lyöty lukhoon. ¶
-Tämä käsityöhomma oon mulla geeneissä niin mamman ko papanki puolelta. Fammuki pruukasi istua kungastoolissa ja kutoa siinä nukkuessaki sukkia. ¶
Maria oon itte suuntautunnu virkkaamisheen ja brodeeraukseen, vaikka hään pittää kutomistaki oikein mukavanna. ¶
Hään kattoo, ette hänen kumppani Roger hjelppaa häntä putiikin kanssa. ¶
-Mie saatan piian saaha hänet virkkaahmaa patalappuja, Maria nauraa. Ei ainakhaan, mutta näytheilepanossa hään oon hyä ja saattaa kyllä jelpata. ¶
Mitäs sie ootat enniiten tältä muutolta?  ¶
-Ette mie vihonki saan tehhä mitä mie halvaan – olla oman itten trenki. ¶
Meänkielensi Matti Junes  ¶
Maria Larsson muuttaa takasi Matarinkhiin ja totteuttaa hänen unelman omasta käsityöahvääristä. Kuva: Privaatti  ¶
27 huhtikuu, 2016 ¶
24 huhtikuu, 2016 ¶
21 huhtikuu, 2016 ¶
Tove Alsterdalilla oova hänen juuret Karungissa. Kuva: Annika Marklund  ¶
Kirjailia Tove Alsterdalin juuret oova Karungissa, vähän Haaparannalta pohjosseen ja net kuastuva hänen kirjoissa. Niin se oon tapahtunnu kans hänen dekkarissa ”Älä käänny takasi” (Vänd dig inte om), joka ilmesty tänä syksynä.  ¶
– Kaikkien minun kirjotten tarinat tapahtuva rajaseu´ulla.  ¶
Toven äiti Elsa Bodin (os. Bucht) oon kasunnu Karungin Kyrkholmenilla ja sinne Tove ja hänen perhe ajava ko het tuleva pohjosseen. Hänen äiti muutti sieltä siinä 17 ikäsennä, mutta hänen lapsuuenkoti oon vielä sielä. Tovella oon paljon serkkuja rajan varrela. Eikä vähhiimpännä ole Kyrkoholmenilla maaseutuministeri Sven-Erik Bucht, joka oon kans hänen nepokka. ¶
Toven kirjassa ”Hauattu hiljasuuessa” (2012) tapahtumat liikkuva Tornionlaaksossa ja Ryssänmaala lähtein siittä ko yks Elsa-äitin nepokoista muutti sinne polkupyörälä. Mutta tällä kertaa ole kuitekhaan mithään suoraa yhtheyttä pohjosheen. ¶
-Ei sen enempää ko, ette mie otan hengiltä yhen puuttilaisen (bodensare), Tove sannoo ja nauraa pääle. ¶
Kirjan tapahtumat liittyvä Tukholman Beckombergin sairaahlaan ja sen ympäristöön, missä Tove oli kauan aikaa sitte itte mielisaihraanhoitajanna. Yksi roolihahmoista oon Svante, joka oon MÖP, militäärisesti turhan innostunnu (Militärt Överintresserad Person) ja joka rakastaa bunkkereita ja vanhoita taisteluita. Kirjailia oon jälheen kerta porrautunnu eri hoithoin, ette saaha tarinasta uskottavan. Tove oonki tunnettu hänen syväle luotaavista tutkimuksista ja tällä kertaa hään oon reisannu ympäri Itä-Eurooppaa, ette osata asettua muitten muassa kerjäläisten elämän olosuhtheissiin. ¶
Toven äiti kuoli 2009. ¶
-Tuon jälkheen tuli kaipu pohjosheen vieläki voimakhaammaksi ko mie näin, ette nytten oli minun tehtävännä kattoa, ette minun kläpitten yhtheyvet säilyvä pohjosheen. Mie oon niin ilonen minun Tornionlaakson periinöstä, ette mie halvaan toela, ette meän flikakki saava sen heän följyyn. ¶
Karungin paikka oonki tärkeä. Hällä oon usseita sukulaisia Tuokholmissa ja het pitävä tiivistä yhtheyttä, mutta ilman paikkaa minne ookata sitä kyllä riskeeraa, ette juuret ohentuvva, Tove toteaa. ¶
Mitäs net tornionlaaksolaiset juuret oova? – Tuohhoon oon vaikeaa vastata, mutta se oon luonnossa, ette vissit paikat vievä suohraan syähmeen. Alhaala joela se oon kans, ette silläki oon semmonen voima.  ¶
Hään mainittee työtelihäät tornionlaaksolaiset kans, jokka oova aina rantheela, halvaavva tehhä valmista eikä jättää heän hoitoja puolitiehheen. ¶
Yhessä haastattelussa sie kerran sanoit, ette tärkeä kysymys Tornionlaaksossa uutta ihmistä kohatessa oon, ette ”Mistäs sie oot poissa?”  ¶
-Joo, niin se oon, se aukasee monia ovia ko oon vasthaus siihheen kysymyksheen. Mutta muutampia vuosia sitte mie kohtasin kysymyksen, ette ”Ookkos sie se kirjailia?”. Sillon mie hoksasin, ette se oon parempi sanoa, ette mistä mie oon poissa, kuka minun äiti oon ja semmosta, Tove naurahtaa. ¶
Tove tullee käyhmään Uumajassa, Luulajassa ja Puutissa (Boden) syksyn aikanna kirjallisilla trehveillä ja kirjafestivaaleilla, mutta samala hään planeeraa hänen uutta kirjaa. Seuraava kirja ilmestyy parin vuuen päästä, niin kauan se prosessi viepii. ¶
Tove sannoo väsyvänsä mahottomasti ko kirjottaa keskittynheesti kertomusta usseita tunteja ko se merkittee, ette hään mennee sisäle siiheen ja kuvittelle aivan toisen mailman. Kaikki rakentuu päässä ja viepii enerkiaa. ¶
-Mie oon kans mahottoman kriittinen itten suhtheen, hylkään paljo kirjotettua pois. Mie halvaan venyttää minun rajoja ja tulla pareemaaksi koko aika. Ko mie otan huomiihoon ihmisten mielenkiinon, se häätyy olla kans, ette mie oon tehny minkä saatan. ¶
Meänkielensi Matti Junes  ¶
22 syyskuu, 2016 ¶
20 syyskuu, 2016 ¶
15 syyskuu, 2016 ¶
Bengt Martinsson oon tutkinu toornionlaaksolaisesta sympoolista: auainhaka jota vaimot kannoit. Valokuva: Yksityinen  ¶
Toornionlaaksossa oon koriste joka löytyy vain suomalaisissa perukoissa: vyölinähaka. Näitä valetuita käyttöesihneitä käytit talon luotetut vaimot. Auaimitten kautta niilä oli valta yli kiisan, sekretäärin ja ruokavaraston, kertoo Bengt Martinsson joka oon kirjottannu kirjan näistä unheutetuista kampheista.  ¶
-Kesälä 1995 mie näin yhen kiisan pohjala Täränön kotiseututalossa kolme messinkiesinettä, vanhanaikhaisen tulitikkuloovan kokoset, kertoo Luulajalainen kansantansija Bengt Martinsson. ¶
-Mie kysyn tietysti mikkä net oon ja sain vastauksen: ”Nethän oon vyölinähaat!” ¶
Näin se alko. 18 vuotta jälkhiin, 2014, kirja julkasthiin joka oon ainua tässä luokassa. Bengt oon koonu suunile 300 kuuaa näistä koin sympoolista. Arkipäivän kampheita joita vaimot Toornionlaaksossa ja Suomessa käytit 1930-luvhuun saakka. Syy siihen ette ruottiksi oon niin vähän kirjotettu niistä, oon ette se oon suomalainen tapa joka kokohnaansa seuraa suomenkieltä, sannoo Bengt. ¶
-Jos sulla oli vyölinähaka sie olit ison talon emäntä. Emänällä oli valta talossa ja mie uskosin vielä yli miestenki. ¶
-Ei sitä haluttu kehua rikhautta, helinähän kuulu ko sie tulit. ¶
Haassa oli harvon enämpi ko kolme auainta jokka kuulut kiissaan, sekretäähriin ja ruokavarasthoon. Niissä säilytethiin talon paperit ja rahat ja semmoset mitä piti ransuneerata ja jakkaa. Haat olit usseen valettu messinkistä ja kannethiin vyölinän alla. Toornionlaaksossa sanothiin usseen ette ”Vaimo oon koin auain”. ¶
Martinssonnin kirja sisältää suunile 300 valokuuaa niistä auainhaoista joita hään oon löytäny ko hään oon käyny museoissa.  ¶
Seuraa jyrkkää kieliraijaa  ¶
Koruja löyty suomen- ja meänkielisissä kylissä Toornionlaaksossa ja kielialueila Ruottissa jokka sanothiin suomalaiseksi (esimerkiksi Taalarissa ja Värmlantin suomalaismettissä). Suomessa niitä ei ole koskhaan ruottinkielisissä osissa maata. ¶
1930-luvula heitethiin käyttämästä hakoja niin net ihmiset jokka käytit niitä kuolit pois 1950-luvula. Joka valokua kirjassa oon Bengt ottanu ja kirjottannu joka yhestä. Hään oon käyny monessa museossa ette saa niin monta mallia ko maholista. ¶
Bengt ei ole koskhaan saanu tietää kukka net olit jokka olit valahnee messinkihaat eli kraveeranhee net. Niissä ei ole minkhäänlaisia omistussympoolia. Bengt meinaa ette ei se pietty tärkeännä ette pajamies merkitti auainhaan koska se oli vaimoitten kampheita ja silti ei ollu niin korkeassa arvossa. ¶
Nyt oon hunteerinki ette laittaa Toornionlaakson pukhuun uuen auainhaan. ¶
-Sitte häätyy kantaa sen näkösällä vyölinän päälä koska sillä ei muuten ole mithään merkitystä – ja siksi mie olen vähän kahela päälä asiasta. ¶
Suomessa oon otettu tämä vanha perine käythöön ja kannethaan auainhaat näkösällä kotiseutupuvuitten päälä. ¶
Fuutnuutti: ”Vaimo oon koin auain” löytyy ostaa www.folkdansaren.se ¶
Auainhaka kokosi auaimet kiissaan, sekretäähriin ja varasthoin missä olit makupalat. Valokuva: Yksityinen  ¶
20 syyskuu, 2016 ¶
15 syyskuu, 2016 ¶
14 syyskuu, 2016 ¶
1200-taalin kaartasta näkkyy Pohjanlahen pohjoispuolela maanala jota kuttuthaan Kvääninmaaksi  ¶
-Met olema olhee huonoja nostamhaan framile meän ommaa histuuriaa, sannoo Gertrud Monlund, Kvääninmaanliiton styyrelsin jäsen. Net jokka tänä päivänä kuttuva itteä toornionlaaksolaisiksi ja lantalaisiksi kuuluva samhaan kanshaan, kväähniin, mutta het ei tiä tästä asiasta mithään.  ¶
STR-T.n uusi puhheenjohtaja Bengt Niska liputti viimi kevväinä sitä ette yksi hänen tulevista haastheista tullee olehmaan ette nostaa näkyväksi toornionlaaksolaisten, lantalaisten (Ruottin Malmikentät), lappalaisten (Suomi) ja kväänitten (Norja) yhtheistä histuuriaa. Meänkieli oon näitten kaikitten yhtheinen nimittäjä mutta niin oon histuuriaki niile ihmisille jolla oon juuret Pohjoskalotilla. ¶
Kväänit oon sen alkuperäsen väen yhtheisnimi joka eli Pohjoskalotilla jo 800-taalila, paljon ennen ko rajat veethiin näitten kolmen maitten välile. Kvääninmaan alkuperäsen väen pääasialiset elinkeinot olit kalastus ja jahti. ¶
-Se histuuria johonka oon totuttu Ruottissa nykyhään oon ette meilä oon vain yksi ainua alkuperänen kansa, saamelaiset, ja loppu oon ruottalaisia. Ei kukhaan ole tutkinu sitä ette onko niitä muitaki. Met kväänit saama oikeasthaan syyttää meitä itteä siittä ette met emmä ole ottanhee framile meän ommaa histuuriaa vain olema sen siiihaan hyäksynhee sen mistä muut oon päättänhee meile, sannoo Gertrud. Muun muassa se koskee sitä ruottalaistamisprusessia josta meän kansa oon saanu kärsiä. ¶
Gertrud Monlund oon Kvääninmaanliiton styyrelsissä. Kuva: Privaatti  ¶
Riitelyä maista  ¶
Toinen syy tähhään tietmättömyytheen kväänistä saattaa olla ette politiikkerit ei halva tunnustaa vielä yhtä alkuperäskansaa joka saapii staattystä ja alkaa nostamhaan framile kysymyksiä esimerkiksi oikeuesta kalastus- ja jahtimaihiin. Tätä kuitenki Gertrud eppäilee. Se asia ei ole aivan ilman prubleemiä vain se saattaa aiheuttaa riitoja esimerkiksi saamelaisten kansa. ¶
– Valtio oon hyväksynny meänkielen minuriteettikieleksi mutta samala net oon mookanhee kuvan geograaffisesti erotetusta maanosasta eikä eetnisestä kansanosasta, jostahään tässä oikeesthaan oon kysymys. Se ette saatethaan tulla käsitetyksi alkuperäskansaksi vaatii ette se saatethaan käsittää eetniseksi kansanosaksi ja sitähään kväänit ovvat histuurialisesti kattottuna. Kauon aikaa takasipäin meiläki oli maa jota kuttuthiin Kvääninmaaksi. ¶
Kunkas mie tiän ette mie olen kvääni?  ¶
– Meilä oon tokymenttiä 1500-taalilta, joissa met saatama seurata sukuja Pellosta, Mataringistä, Toorniosta ja Malmikentiltä. Sukuja jokka siiryit ylhääle Norhjaanpäin ja joila oli meänkieli kielenä. Paljon näistä asioista oon tokymenteerattu verokirjoissa, kirkonkirjoissa … Hyvin säilynheitä puumerkkiä oon olemassa 1400-taalilta. ¶
Kvääninmaanliitto perustethiin 1999 ja sillä oon styyrelsi jossa oon eustajia Norjasta, Ruottista ja Suomesta. Liitola oon nuin 600 yksityistä jäsentä kolmessa eri maassa. Johto tekkee työtä kielen ja kulttuurin puolesta mutta kaikista enniiten sen eestä ette saatethaishiin säilyttää kvänitten ikivanhaat oikeuet maahaan ja veshiin. ¶
– Met olema sitä mieltä ette meän histuuria oon tulkittu väärin. Se oon loukkaavaa ette kansaa joka oon asunu täälä ylhäälä vuesta 800 asti ei tunnusteta. Se oon vasthaan YK:n sopimuksia ihmisoikeuksista. ¶
Kvääninmaanväen päivää vietethään 16:ta marsia ja silloin nostethaan kväänitten flaku tankhoon  ¶
Käsitykset menevät kahtia  ¶
Gertrud huomaottaa siittä, ette net kysymykset joitten kans Kvääninmaanliitto nyt tekkee työtä oon suuria ja hankalia eikä ollenkhaan niin kiistattomia. Käsityksiä saattaa välistä olla yhtä monta ko ihmisiä, hään sannoo. ¶
Hään selittää kansa ette oon olemassa paljon ihmisiä Malmikentilä jokka tukevat liittoa ja sen työtä mutta ei tohi liittyä siiheen ko siinä oon se riski ette joutuu huohnoin välhiin krannitten kansa eli virastoitten kansa, esimerkiksi lääninhallituksen ja saamekylitten kansa, jokka säätelevät hirvenjahtia valtion maila. ¶
Liiton korkein tavote oon kuitenki ette kväänit valtion puolesta tunnustethaan alkuperäskansaksi, samoila ehoila ko saamelaiset. Se antais korkeaman staattyksen ja oikeuvet. Mutta Gertrud aavistaa ette tätä vastustethaan koritooripolitiikassa. ¶
– Niin kauon ko vain laulethaan ja tansathaan ja kirjotethaan kirjoja niin se ei tehe mithään. Valtio antaa piitraakia esimerkiksi kielen säilyttämiselle minuriteettikielenä. Mutta jos alethaan tekheen vaatimuksia lohesta jota kalastethaan rajaväylässä niin asia mennee varsin sekasemaksi. ¶
4 elokuu, 2016 ¶
1 elokuu, 2016 ¶
31 heinäkuu, 2016 ¶
Haaparannalta syntysin oleva Åsa Brännström oon totteuttannu haahveensa omasta yrityksestä. Tässä hään seisoo hänen putiikissa Spångassa henkilökunthaan kuuluvan Callen kans. Kuva: Spånga centrum.  ¶
Åsa Brännström teki jo kolmentoista ikäsennä lisätyötä Haaparannala Astrids Livsissä. Nytten hään oon 49 vuotta ja hällä oon Spångassa kala- ja äyriäisputiikki.  ¶
-Mie oon plokannu minun sortimenthiin herkkuja Tornionlaaksosta ja Suomesta, sannoo Åsa, jonka pappa oon pyytänny paljo maivaa ja lohta.  ¶
Mie yhytän Åsan ko hään oon justhiinsa kattomassa vanheemitten kesäpaikkaa Kalixin saaristossa. Täälä hään pruukaa tavata hänen kahta siskoa perheitten kans ja rentoutua hänen hoppusasta starttivuuesta Tukholmassa ittenäisennä yrittäjännä. ¶
Hään muutti Haaparannnalta 1986 ja sillon oli vain menolippu pääkaupunkhiin ja karriääri ICAkonsernin parissa. ¶
Menheennä syksynä hään perusti kalakaupan Spånghaan, Tukholman ulkopuolelle. Siihheen saakka hään oli työskennelly kaikki vuuet ruokatavarakaupassa alottaen Haaparannan ICA Maxista. Hällä oon aina ollu intohimonna vihaannekset. Hään ois koskhaan saattaannu aatelakhaan, ette kalasta tulis hänen juttu. ¶
-S’oli presis ennen ko mie otin kala-ahväärin, ette mie vissisti tiesin, mitä mie tehin joka päivä vartin yli kolhmeen. Mie tarvittin kerta kaikkiihaan muutosta ja uusia haastheita minun elähmään. ¶
Tältä saattavva monet Åsan laittamat äyriäistaltrikit näyttää. Kuva: Privaatti.  ¶
Asiakhaat levottominna  ¶
Åsa otti halthuun hyvin sishään ajetun konseptin ja asiakhaat olit alussa levottomat heän mieliputiikin muuttumisesta. Niimpä hään oonki saannu alottaa varovasti. ¶
– Tämä oon varsinhainen herkkuputiikki äyriäisinheen ja met kokkaamma kaiken itte. Mutta mie oon alkannu pikkuhiljaa ottaa fölhjyyn muutheempaa Tornionlaaksosta ja ruokasortteja Suomesta. ¶
Maine oon levinny ja nytten oon alkannu virrata asiakhaita Tornionlaaksosta ostamhaan maivanmätiä, Pesulan rypsiöljyä Haaparannalta ja mahoolisesti Kalixin juustoa, jota hään toivoo voivansa myyä sykshyyn mennessä. Yks hänen tuttu Haaparannalta tekkee ommaa vuohenjuustoa Kalixin lähelä. ¶
-Minusta oon villiä nostaa framile norrlantilaista ja niimpä mie toivotan tervetulheeksi hapansilakanki minun sortimenthiin – ja leipäjuuston! ¶
– Met laitamma aika paljon ruokaa itte. Menheennä jouluna met esimerkiksi myimmä suomalaista lanttulootaa. ¶
Åsan Kalassa oon huohneela muutampia toolia ja ulkona useampiki. Aatus oon, ette hältä voipii noutaa niin lynssin ko puolisenki (middag) ja ette hään ja persunaali tarjoava vielä ateriapalveluaki. ¶
Haaparannnala syntynheellä Åsalla oon avomies Viktor ja kaheksanvuotias tyär, jokka tuleva hänen följyssä pari kertaa vuuessa mummon ja papan tykö Tornionlaakshoon. ¶
– Met kyllä reissaamma miehluumin ylhäälle ko ulkomaille. ¶
Meänkielensi Matti Junes  ¶
8 elokuu, 2016 ¶
4 elokuu, 2016 ¶
1 elokuu, 2016 ¶
Karin Keisu ja Josse Thuresson tekevä taitheelisen filmin kahen minuriteettikielen sortamisesta: meänkieli ja viittomakieli.  ¶
-Mutta met emmä halva aivan viitata siihen sorthoon, mutta kans näyttää voiman siinä ette ossaa monta kieltä, sannoo Karin Keisu, 25, Juoksenkistä.  ¶
Facebookissa Karin tahtoo tipsiä työtuista Tornionlaaksossa: ” Minun nimi oon Karin ja mie olen syntyny ja kasunu ylös Juoksenkissa, Mataringissä. Mie opiskelen taijetta Konstfakissa ja tehen justhiins nyt työtä filmiprujektin kans meänkielestä, Tornionlaakson histuuriasta, natsunalismistä ja taistelusta oikeutheen omale äitinkielele ja minuriteettikielele. Filhmiin mie meinaan filmata paikkoja ja rakenuksia missä oli työtupia.” Kysymyksessä hään halvaa tipsiä missä työtupia oli. ¶
Responsi oon ollu ylivaltaava ja moni oon halunu selittää omista kokemuksista näistä työtuista. Mikä ei näy Facebookissa oon ette Karin ja Josse marraskuussa 2020 voitit ”Kino der Kunst Project Award 2020” (prujektipalkinon) Münchenissä jälkhiin numineerinkiä viiestäkymmenestä taite- ja filmikorkeakoulusta. Net sait 5000 euroa heän tulehvaan filhmiin minkä työnimi oon ”My tongue is a 10 centimeter long Swedish flag”. “Minun kieli oon kymmenen senttiä pitkä Ruottin flaku”. ¶
Punanen työtupa Teurajärvessä seisoo tyhjänä.  ¶
Oon kuurot vanhiimat  ¶
Lähtökohta filmile oon Karinan ja Jossen omat äitinkielet: meänkieli Karinalla ja ruottalainen viittomakieli Jossela, jonka molemat vanhiimat oon kuuroja. ¶
Kaksikko oon tehny heän maasterprujektiä vuen aikana ja suunitteleva olevan valhmiit filmin kans kevväilä 2022. ¶
Lähtökohta oon taaksekattova mutta paljon filmissä selittää minkälaista se oon tänäpäivänä. ¶
-Se pölättää lukea kunka politiikkerit keskusteleva meän kieli- ja intekrasuunipolitiikasta, esimerkiksi Janyaarisopimuksessa, sannoo Karin. Paljon oon erittäin samalaista ko sata vuotta vanhoita kirjotuksia mitä met olema löytänhee. Se oon sama kielipolitiikka mitä käytethään. Ainua väli oon ette se vaikuttaa eri ryhmiä kohi. Nykysin se oon maahanmuuttajat jokka oon pilkkatauluna, net häätyvä oppia ruottin ette saa maholisuuen samhällissä. ¶
Karin sannoo ette se tullee ongelma jos muut kielet ja kylttyyrit häätyis valita pois ykskielisyyen hyäksi. ¶
Lamu tutkiminen  ¶
Karin ja Josse oon tehnee lamun tutkimisen minkälainen kielipolitiikka oon ollu Ruottissa 1800-luvun lopulta saakka. ¶
-Met olema lukehnee vanhoita avisia ja valtiopäivätokymenttiä ja kattonhee vanhoita arkistofilmiä. Met olema koohnee paljon materiaalia kunka oon praatittu kielistä histuurialisesti – ja vielä tehthään tänäkipäivänä. ¶
”Raja-asukhaitten” ruottintamiselle pohjolassa, työtuat Tornionlaaksossa oon esimerkiksi olhee tärkeät histuurialisesti. ¶
-Net olit jonkulaiset kieleliset kurituskoulut. ¶
Helmikuussa tänä vuona Karin ja Josse lähit Tornionlaakshoon filmaahmaan paikkoja missä työtuat olit – eli vielä oon. ¶
Facebookin kautta net oon saahnee tipsiä henkilöistä jokka vielä elävä ja halvava jakkaa heän muistoja, mutta coronan takia haastattelut häätyvä oottaa. ¶
-Met halvama kans saa lissää yhtheyttä niitten kans jokka oon asuhnee työtuala. ¶
Monta työtuppaa Tornionlaaksossa tullee olheen myötä filmissä  ¶
Teän tutkimisessa, olettakos tet saahnee tietää ette työtuitten tarkotus Tornionlaaksossa oli, ette nostaa ruottinkielen etheen ja lykätä meänkielen taappäin?  ¶
-Joo, met olema kattonhee valtiopäivätokymenttiä, protokollia ja alotheita missä selvästi sanothaan ette se oon tärkeä ette asukhaat rajala tuleva ruottalaisia ja oppiva ruottia. Työtuat olit osa stratekiistä. Se oli pölkö ette tornionlaaksolaiset ei olis lojaalia valtakunnale ko niilä oli lähikontakti Suomen kans. Se haluthiin erottaa ja katkasta kontaktia mikkä saatoit uhata maan turvalisuutta. Siihen aikhaan se oli ongelma ette raja-asukhaila oli maatiloja, sukulaisia ja tuttuja toisela puolen väylää. ¶
-Siihen aikhaan haluthiin kans järjestää voimakhaan maan ja 1950-lukhuun saakka se oli tärkeä ette Ruottin kansa oli homojeeni. Yks kieli, yks usko ja yks elämänmalli. ¶
Selitä filmin rakenuksesta.  ¶
-Se oon taitheelinen filmi, ei suohraan tokymentääri, vaikka siinä oon tokymentäärisiä osia. Met halvama rakentaa pyssleä selityksilä, visyaalisilla osila ja palmikoija yhtheen poettisellä mallila. ¶
Osa keltasesta työtuasta Korpilombolossa.  ¶
Ketäs tet aatteletta tuleva kattomhaan tätä filmiä?  ¶
-Niin moni ko maholista. Tietysti se oon tärkeä näyttää sen missä ihmiset tunteva ittensä, Tornionlaaksossa. Mutta kans Stokholmissa ja paikoissa missä ei ole niin paljon tietoa asiasta. Met halvaisimma kans levittää sitä ympäri mailmaa ko kielipolitiikkaa ja minuriteettikieliä löytyy joka paikassa. ¶
Karin sannoo ette het halvava selvästi näyttää ette filmi ei aivan ota esile sortostryktyyriä. Yhtä paljon het halvava nostaa esile voiman ko saattaa monta kieltä, ja ette siittä oon hyötyä kuulua minuriteethiin. ¶
Karin puhu juoksevaa meänkieltä niin kauon ette se täytti neljä vuotta, sen jälkhiin ruotti otti yli. Nyt hään tekkee työtä ette ottaa takasi kielen lukemalla tistansila. ¶
-Moni muu minunikänen tornionlaaksolainen sannoo ette se oon huomanu kunka paljon itenttiteetistä oon kielessä. Moni niistä oon ottanhee saman askelheen ko mie ette saa sen takasi. ¶
Halvaks saa yhtheyttä Karinan ja Jossen kans? Piiain sulla oon omia kokemuksia elämästä työtuala? Meilaa [email protected] ¶
8 helmikuu, 2021 ¶
25 tammikuu, 2021 ¶
14 tammikuu, 2021 ¶
Andreas Anundi luki meänkieltä jymnaasieaikana Tornionlaaksonkoulussa (Tornedalsskolan) mutta tuntee ittensä kielelisesti ruostunheeksi koska se oon asunu Mälardalenissa monta vuotta. Valokuva: Privaatti ¶
Andreas Anundi luki meänkieltä jymnaasieaikana Tornionlaaksonkoulussa (Tornedalsskolan) mutta tuntee ittensä kielelisesti ruostunheeksi koska se oon asunu Mälardalenissa monta vuotta. Valokuva: Privaatti  ¶
Andreas Anundilla, 39, oon huono omatunto ko se ei puhu meänkieltä hänen kläpitten kans.  ¶
-Mie tunnen isoman ja isoman syylisyyen minun minuriteettitaustale ko mie en ylläpiä kieltä.  ¶
Nyt hään suunittellee ette antaa tyttäret lukea meänkieltä koulussa – koska net itte halvava.  ¶
Pere oon asunu Eskilstunassa monta vuotta, mutta iso osa Andreaksen suvusta oon jäljelä Haaparannan seu’ula. Vaikka vanheemat oon poijessa lasten fasterit ja farpruurit oon jäljelä. ¶
-Mie olen kasunu ylös sekä meänkielelä ette suomenkielelä kotona. Muoriska ja faariska puhut aivan meänkieltä sekotettu ruottin sanoila ja mulla oli monta kaveria jokka puhut suomea. ¶
Se meni monta vuotta ennenko hään ymmärsi ette se mitä hään puhu kotona oli kaks eri kieltä (eli oikeasthaan kolme). ¶
Ilhmaisia jymnaasiepistheitä  ¶
Jymnaasieaikana 1990-luvun lopula hään luki meänkieltä Tornionlaaksonkoulussa (Tornedalsskolan), aivain sen vuoksi ette saa ”ilhmaisia ”pistheitä. ¶
-Mie olen itte kattonu meänkielen semmosenna ”keksittynnä” kielenä monen vuen aikana ja vaikka mie olen lukenu Bengt Pohjasen kramatiikkikirjoja mie tykkään vieläki ette meänkieli oon rakenettu vähän löyhästi. ¶
Andreaksella oon meininki ylläpittää hänen kylttyyriperinettä ja kieltä mutta siinä oon haastheita. ¶
-Mikä tekkee sen vaikeaksi oon ette ei yksikhään minun tutuista täälä alhaala puhu sitä, niin siittä ei tule luonolinen osa elämästä. ¶
Siltikki hään ymmärtää kaikki mitä puhuthaan meänkielelä. Puhuminen taas oon outo, se tuntuu niin ruostunheelta suussa. ¶
-Mulla oon kans hankala vettää suomen ja meänkielen rajan, mikä oon mikä. ¶
Andreas oon kasunu ylös Haaparannala vanhiimitten kans jokka puhuit kumpaaki kieltä, suomea ja meänkieltä. Valokuva: Stefan Haapaniemi  ¶
Kielipeso sukulaisitten kansa  ¶
Kesälä Andreas lähtee Toornionlaaksoon kläpitten kans. Ajatus oon ette kehottaa hänen siskot ette vain puhua meänkieltä niitten kans, ette net kuuleva sitä pitemän aijan. ¶
Hään yrittää kans opettaa niile vähän kotona, joku sana sielä täälä. ¶
-Net oon itte toivonhee ette oppia enämpi. Sillon tällön oon aikoja ko niilä oon paljon kysymyksiä niinku ”mikäs se oon meänkielelä?”. Sillon mie saan kaivaa syvästi arkistosta. ¶
-Mie mielelänsä halvan löytää ratkasun heän koulun kans täälä Eskilstunassa ette net saava äitinkielenopetusta. ¶
Jos puuttuu opettajia niin hälle ei ole mahoton ette käyttää kaukoopetusta. ¶
Mikä tekkee lasten kieliympäristön vähän erityiseksi oon ette lasten äiti Tünde kohta aivan puhhuu unkarin kieltä niitten kans, koska sillä oon juuret Budapestissä. ¶
Siksi Timea, 11 vuotta, ja Melinda, 9 , saattava unkaria oikeen hyvin. Äiti oon ollu säänölinen siinä ette puhutella niitä hänen äitinkielelä ja lasten äitinvanhiimilla oon ollu sama meininki. ¶
-Se oli vähän ankara ensin ko net ei ymmärtänhee niin paljon, mutta nyt 11-vuotias ymmärtää ja puhhuu sitä juoksevasti ja 9-vuotias ymmärtää hyvin. ¶
Suunitelma oon nyt ette lapset saava äitinkielenopetusta kahele kielele! ¶
-Meän kläpit pruukaava sanoa ette niilä oon juuret kolmessa paikkaa: Unkarissa, Ruottissa ja Toornionlaaksossa. ¶
Onkos se tärkeä ette meänkieli ellää?  ¶
-Joo, se oon kylttyyriperine ja histuurialisestikki se oon tärkeä. Eikä se koskhaan ole haitaksi ette osata monta kieltä. Toornionlaaksonsuomela oon jotaki erityistä koska se oon niin paikalinen. ¶
Andreaksella oon lapsuuenkaveri Göteborgissa joka usseen kuuntelee Finnmixiä raatiossa joka perjantai ette kieli pysyis elävännä. ¶
-Mieki hunteeraan alkaa.  ¶
3 huhtikuu, 2019 ¶
5 maaliskuu, 2019 ¶
31 tammikuu, 2019 ¶
By Maja Mella ¶
Oleks sie toornionlaaksolainen vain siksi ette sie sanot ette sie olet? Tutkija Tage Alalehto oon hunteeranu toornionlaaksolaista itenttiteettiä. Kuva: Uumajan ynivärsiteetti.  ¶
Houraavakkos toornionlaaksolaiset ette heän välilä oon erityinen yhtheys? Eli oonkos se toela olemassa? Minkäslainen se toornionlaaksolainen itenttiteetti oon tänäpäivänä jos emmä ota huomihoon yhtheistä histuuriaa mikä alkaa tuntumhaan enämpi ja enämpi kaukhaiselta: kielenalaspaino, lestaatialaisuus ja tavaranjoppaus? Tage Alalehto, tutkija Sosiolookisessa institysuunissa Uumajan ynivärsiteetissä, oon kauon hunteeranu asiaa.  ¶
Tage Alalehto, Täränössä syntyny ja Kierunassa kasunu ylös, oon kahen artikkelin takana mikkä ottava ylös toornionlaaksolaisen itenttiteetin. Syy oon ette Svenska Tornedalingars Riksförbund-Tornionlaaksolaiset, STR-T, toimintaplaanissa vuele 2018 selvittää ette itenttiteetti oon tärkeä lähtökohta ette saa läpi vähemistön tarpheet eri kysymyksissä, esimerkiksi elävyttää meänkiehleen. STR-T meinaa ette toornionlaaksolainen itenttiteetti ei ole jeukraaffisesti kytketty, se ellää niissäki jokka oon jättänhee heän kotiseu´un. ¶
Alalehto miettii minkänäkönen tämä itenttiteetti oon. Oonkos se ollenkhaan olemassa eli onkos se vain luuloa? ¶
Hään toteaa ette viralisessa polittisessa käsityksessä oon toornionlaaksolainen itenttiteetti kytketty eri asioihin: ei hallitteva asene samhällissä, selvä yhtheys ryhmässä, oma kieli (meänkieli) ja uskonto, halu säilyttää itenttiteetin ja pitkäliset histuurialiset sitheet Ruottin kans vuosisatojen 1800/1900 vaihteesta saakka. ¶
Alalehto oikoo kaikki asiat ja näyttää ette yhtheisiä kokemuksia kyllä oon mikkä toornionlaaksolaiset jakava, esimerkiksi kieli (meänkieli), lestaatialaisuus ja valtiolinen ruottintamispolitiikka. Mutta nämät yhtheiset kokemukset oon histuurialiset ja saava vähemin merkitystä mitä enämpi aika kulluu. ¶
Se selvä yhtheys sitte? Oonkos se olemassa? ¶
”Monet jokka sanova ette net tunteva ittensä toornionlaaksolaiselta sanova kielen yheksi syyksi. Mutta kielen tarkotus oon ette jakkaa tietoa. Sitte tullee kysymys jos tieto toornionlaaksolaisten välilä oon erilainen meänkielelä verrattuna ruottalaisen tieto ruottiksi? Oonkos toornionlaaksolaisila esimerkiksi erilainen kattanto Swedbankin rahanpesosotkhuun ko ruottalaisela oon, jos kattoo ette niilä oon eri kieli? Eikös se ole niin ette toornionlaaksolainen sannoo justhiin saman asian, niin sillon kieli ei toela ole meän itenttiteetti muuten ko muo’ossa, ja se mikä erottaa meät niistä.” ¶
Lestaatialaisuuen vaikutus  ¶
”Saattaa olla ette se mikä erottaa ”meät” ”niistä” oon lestaatialaisuus? Mutta kysymys oon kunka paljon tämä usko vaikuttaa meihin (ei olla joutilhaana, ei kehua, ei tua esile mitä itte oon tehny…) Se kattanto muistuttaa paljon Janttelakia mikä sanohaan olevan tyypilistä Ruottissa ylippäin.” ¶
Tage lähentellee ommaa vastausta siihen mikä toornionlaaksolainen itenttiteetti oon ko hään ottaa ylös ruottintamispolitiikan. ¶
”Se panthiin alkhuun lopula 1800-lukua ja alussa 1900-lukua ette valtio sais kontrollin meän lojaliteetin yli. Koulu ja kirkko olit laitoksia mitä valtio käytti ette vaikuttaa asukhaita rajala käyttäytymhään niinku pääleluotettavat ruottalaiset, ja piti kylttyyrisesti ja arvopuolisesti puhistaa heän suomalaisesta eli pseudovenäläisestä luontheesta. Suomihään oli 1918 saakka venäläinen ruhtinaskunta ja meän maanosa oli viiminen etuvartio Venäjää vasten ruottinpuolela. ¶
Näin kauhea voima panthiin tätä pientä ryhmää vasthaan rajala, koko valtionaparaatti vallasi kansalaiset joila ei ollu mithään millä vastustaa. Ilmotus oli ”Nyt teistä tullee ruottalaiset Toornionlaaksossa. Teän oon toteltava vapaehtosesti eli tet itkettä ja totteletta.” ¶
Toornionlaaksolaiset menit vastahakosesti myötä tähän. Mutta siinä oli kans etuja ette ei vastustaa niin isosti, työlisesti, polittisesti ja kylttyyrisesti. Toornionlaaksolaiset ei ole oikeasthaan koskhaan sanohnee ei ruottalaisile kansanlauluile eikä Dalahevosille. Toornionlaaksolainen ei ole koskhaan kieltäny Ruottin kansalaisuutta, mutta ei ole koskhaan tuntenu ittensä oikeen kotona hänen eetnisseen olhoon ette olla kansanryhmä muitten seurassa siinä ruottalaisessa maassa. Tämä ero oon isosta merkityksestä. ¶
Rajaihmiset tuleva aina takasi kotia niin hopusta ko niilä oon leeti töistä. Toornionlaaksonrally näyttää sitä hiljasta vastustusta valtiota kohti. Kuva: pexels.com  ¶
Uppiniskasuuesta valtiota vasthaan tuli Toornionlaaksonrally  ¶
Se mikä tapahtu oli jonkulainen hiljanen epäluulo valtiota ja vallanpitäjiä vasthaan. Tässä se hiljanen vastustus kasusi, jonkulainen uppiniskasuus valtiota vasthaan. Siittä tuli Toornionlaaksonrally. Met alistumma työelämän ehthoin ja siirymä ja opima ruottia mutta emmä antanhee meän vapaaikaa eikä meän elämää työn ulkopuolela. Met kuljima ja kuljema vieläki takasi Toornionlaaksoon koko aijan. Jos puhuma 60- ja 70- luvusta niin piilikaravaanit menit joka perjantaiilta kruuakaupunkista kotikylhiin ja joka pyhäilta net menit takasi kruuakaupunkhiin. Sama olit semestit. Toornionlaaksolaiset tuleva takasi heti ko net saava maholisuuen. ¶
Tämä oon yhtheinen kokemus minkä väki rajala jakkaa. Toornionlaaksonrally oon yks monesta eri ilhmeestä tästä hiljasesta vastustuksesta. ¶
Se oon tänäkipäivänä jäljelä ja yhistää toornionlaaksolaiset ja tunnustaa meät eetniseksi ryhmäksi ruottinpuolela. ¶
Parempi Suomessa  ¶
Suomen toornionlaaksolaisessa oon enämpi hyäntahtonen kattanto suomen valtioaparaathiin. Valtio oon kuunelu mitä suomen toornionlaaksolainen halvaa. Mutta Ruottissa ei ole tehty samhaanlaihin. Ei ennenkö viimi vuosikymmenillä. Met olima sielä ennen, mutta merkittimmäkös met mithään? En usko. ¶
Muila kansalisilla vähemistöilä Ruottissa oon selviä itenttiteettimerkkiä. Saamelaisila oon heän poronhoito ja käsityö. Ei kukhaan muu tehe sitä. Ruottinsuomalaiset siiryit Ruothiin ammattisiirtolaisena, se oon yhtheistä niile. Mutta toornionlaaksolaiset? Met olema asuhnee yhessä paikkaa ja onnettomitten olosuhtheitten takia meät oon pantu vähemistöasenthoon ilman ette met käsitimmä sen. Nyt met alama kysyhmään itteltä mitä ihmisiä met oikeen olema. ¶
Saattaakos kongolainen olla toornionlaaksolainen?  ¶
Niin, kukas oikeasthaan oon toornionlaaksolainen? ¶
STR-T oon säänöissä ottanu itenttiteettipolitiikan mikä sannoo ette ” jos sie tunnet ittesti toornionlaaksolaiselta niin sie olet toornionlaaksolainen”. Se ei tunnu mulle sopevalle. Hunteeraa ette sulla oon henkilö Kongosta joka lukkee kursia meänkielessä ja isoja osia toornionlaakson kylttyyristä ja histuuriasta. Jos sie kysyt kongulaiselta jos hään tuntee ittensä toornionlaaksolaiselta hään saattais sanoa joo. ”Mutta sie et ole koskhaan käyny sielä? ”Ei, se haittaa koska MIE tunnen itteni toornionlaaksolaiselta, se riittää.” ¶
Mie ymmärän sen polittisen akentan, se tarkottaa ette saa’a niin monta ko maholista sanhoon ittensä olevan toornionlaaksolainen ette painostaa polittista akentaa. Mutta ilman ottamatta sitä huomihoon: Oleks sie toornionlaaksolainen vain siksi ko sie sanot niin? ¶
Niin kauon ko förpyntilä ei ole valtaa eikä vaikutusta ruottin maahanmuuttokäsitykseen, se oon okei olla hyväntahtonen. Mutta sinä päiväna ko STR-T saapi valtaa ja kyse tullee kukka oon maahanmuuttajat Ruottissa ja kukka kuuluva maahan, sillon heän sanat tuleva tärkeät. Yhtäkkiä se saattaa johtaa polittissiin polariseerinkhiin ja ristiriithaan. ¶
Tagen kotiseutu oon Täränössä. Kuva: Norrbottenin museo.  ¶
5 maaliskuu, 2019 ¶
31 tammikuu, 2019 ¶
28 joulukuu, 2018 ¶
Keksin sauna pykäthiin Korhvaan 1600-luvula. Se oon mailman vanhiin savusauna. Kuva: Pär Granlund  ¶
Soukolojärvelä oon mailman vanhiin savusauna. Punamullattu Keksin sauna rakenethiin 1600-luvula ja se kuuluu nytten kylhään, jossa oon tihheimästi mailmassa savusaunoja.  ¶
– Savusauna oon saunotten Rolls Royce, sannoo kyläläinen Ove Kohkoinen.  ¶
Pieni Soukolojärvi pittääki hallussaan luultavasti kahta mailmanennätystä. Se oon melkosen villiä ko aatelhaan, ette kylässä ole ko ainoastansa reilut 40 huushollia. ¶
– Niin kauan ko kukhaan kumoa tätä met piämmä meän mailmanennätyksen, sannoo 75 vuotias Ove. ¶
Savusaunotten luku oli Soukolojärvellä vuonna 2012 viistoista, joista kaheeksan oli käytössä. ¶
Ove Kohkoinen oon saunan rakastaja ja hetikohta räknää kylältä seittemän saunaa, jokka oova vielä käytössä. Ittelä hällä oon neljä saunaa joko puulämmitheisinä taikka akrekaatilla. ¶
Se oonki hyvä, ette saattaa vaihela, ko sitä niinko Ove saunoo välhiin joka toinen päivä. ¶
Kohkoisella oon pihapiirissä kappalheen matkan päässä tuvasta kellarissa sähkösauna samoten puulämmitheinen sauna mettäkämpällä. ¶
– Mutta mikhään ei lyö savusaunaa. Se oon fiinintä sorttia. ¶
Mailman vanhiin savusauna (Keksin sauna) pykäthiin Korhvaan 1600-luvula, siirethiin Kalloisen rannale läheele Soukolojärveä ja tätänykyä sitä omistaa Arent Hanno Tavelsjöössä. Savusaunale tunnusomasta oon, ette siinä ole korsteenia ja ette sitä lämmitethään tulisijala, jossa oon tonnettain kiviä. Saunan tuuletus oonki vaativaa hommaa, ettei saunojia kohtaa häkämyrkytys. ¶
Kunkas sitä saunothaan niinkö kuuluu?  ¶
– Ennen ko ollu saippuaa sitä käytethiin vihtoja saunoessa. Ko niilä hakkasi itteehään niin aukesit hikireiät ja vihtasta eritty saippuan tapasta ihole. Vihtominen alethiin jalvoista ja nousthiin ylöskäsin. Minusta vihtominen oon 75% saunomisen nautinnosta. ¶
Vihta saapii olla lämpimässä veessä pehmenemässä ennen käyttöä. ¶
Ko Ove oli poikanen saatto savusanan lämmitys viä talvisaikhaan koko päivän. Tavallisuuessa se vei 4-5 tiimaa. ¶
Entisaikhaan käytethiin raparperin lehtiä suojana kuumuutta vasthaan varsinki ylälautheila. ¶
Saunominen tapahtu aina lauantai-iltasin ennen pyhän alkamista. ¶
-Krannit pruukasit tulla meile kothiin saunomhaan, ette heän aina tarvinnu eltata ommaa saunaa. Met eltasimma saunoja vuoron perhään ja saunoima toinen toistemma kotona. ¶
Saunomisella oon oma sosiaalinen tehtävä ja sen tullee miehluiten tapahtua paikassa, missä saattaa kastautua. Kuva: Privaatti  ¶
Soukolojärven kyläyhistys järjesti vuonna 2005 saunaviestin (elikkä auvoimen savusaunan) jollonka kaikki saunat eltathiin samanaikasesti ja ihmiset saatoit tulla ja saunoa missä saunassa het vain halusit. ¶
– Mie piän ette kaikitten häätys saunoa. Siinä ole kyse vain puhistautumisesta ko yhtä paljon siittä, ette istua pari tiimaa kaikessa rauhassa ja vihtoa itteä. ¶
Ja jos sitä oon yksisthään ja kaipaa puhekaveria niin ainahaan sitä voipii aukasta raation. ¶
-Välistä mie saunoessa soitan Finnmixiin ja onnittelen ihmisiä ja ko mie samanaikasesti heitän löylyä kiukhaasseen niin se niin somasti sihahtaa raatiossa. Mie olen kuullu, ette monet muukki kuunteliat tekevä samhaan laihiin ja soittava ko oova saunomassa. ¶
Meänkielensi Matti Junes  ¶
Tämä saunakamari oon Svansteinissä ja se kuuluu Ragnarökin savusauhnaan, joka rakenethiin entisele maaherrale Ragnar Lassinantti. Kuva: Privaatti  ¶
1 maaliskuu, 2016 ¶
26 helmikuu, 2016 ¶
23 helmikuu, 2016 ¶
Esikoulunopettaja Sari Ojan johtotähti oon ette se häätyy olla hauska oppia meänkieltä. Jos kläpit ei tykkää ette se näyttää mukavalta sie häyt petakookina hunteerata erhiinlaihin. Kuva: Privaatti.  ¶
Lapset Mataringissä oon kysytyitä tuotantopuulaakilta teeveessä ja raatiossa. Net jokka saattava meänkieltä saava helposti rollia minuriteettikielisissä ohjelhmissa.  ¶
-Moni saapii pruuata lukea rollia ja yhtäkkiä se oon hienoa osata meänkieltä, sannoo kieli- ja kyltyyripetakooki Sari Oja.  ¶
Mataringissä oon kuuestoista vuosi menossa hallintokuntana suomenkielele ja meänkielele. Entinen valtiopäiväjäsen Lennart Rohdin, joka oon hommanu minuritettikysymysten kansa, tutkii ette paikka oon eistyny enniiten meänkielen revitaliseerinkityössä ko vertaa muita paikkoja. Paljon Sari Ojan vetovoiman takia. Hään oon monen esikoulun ja koulun minuriteettijärjestelmän takana. ¶
Viimi syksynä järjestethiin esimerkiksi minuriteettiviikko kunnassa missä kaikki kläpit sait viitenä päivänä oppia enämpi maan viiestä minuriteetistä. ¶
Sarin hunteerinki kunka herättää lasten intoa kiehliin oon ette se häätyy olla mukava. ¶
-Tienviittana minuriteettikielessä sie häyt olla tarkkakuulonen. Jos huomaa ette jotaki oon vastahakosta oon tärkeä muuttaa tollaa. ¶
Oon paljon ilhmaista  ¶
Sarin into kiehliin, traahmaan ja ette oppia leikilä passaa justhiins kunthaan millä oon lakivaatimus tarjota lastenhuoltoa kokohnaans eli osittain meänkielelä. ¶
Mataringissä ei ole ollu prupleemiä saa vauhtia työhön, Sari tykkää. Kunnala oon paljon ilhmaista koska issoin osa väestä hallittee kolmea kieltä. ¶
-Kohta kaikki meän petakookit esikouluissa ossaava joko suomea eli meänkieltä paitti ruottia. ¶
Siittä hyvästä lähtökohasta suunitelthiin 2014 päämäärän ette joka esikouluosastossa pittää olla henkilö jolla oon kielivastuu ja joka hallittee vähhinthään yhen minuriteettikielen. ¶
Tänäpäivänä kaikki lastentoiminta oon kolmela kielelä, mutta se ei ole oikeasthaan isompi ero siittä kunka se oli ennen muuten ko ette se nyt tehhään tietosesti ja annethaan kaikki kläpit olla myötä. ¶
Sari pruukaa itte tyrneerata esikouluissa hänen Piika-tokan kans, joka laulaa ja leikittellee suomeksi ja meänkieleksi. ¶
-Piika oon tullu oikeen tunnettu täälä, Sari nauraa. ¶
Sari ja hänen tokka Piika Torneustalon esikoulula Mataringissä. Kuva: Privaatti  ¶
Hakkee näytteliöitä ja antaa inttervjyytä  ¶
Sarin oma työ meänkielen kans alko 2010 semmosenna luovana reisuna missä vain hänen oma fanttasii pani rajoja eri taitheelisissa prosessissa (teatterissa). Tänäpäivänä hänen aika mennee isomassa määrin hallintotyöhön ja planketintäyttämisseen. ¶
-Minun työ oon tullu vähän vakavampi. ¶
Matarinki oon vetäny massmeetian silmät itheensä ja Sari vireästi ohjaa avisimiehiä, oon myötä inttervjyyissä ja auttaa tuotantopuulaakia hakea nuoria näytteliöitä jokka saattava meänkieltä. Kysyntä meänkielenpuhujista oon lissäintynny kovasti. ¶
Keskelä myötätuulta valtion rahaliset avut oon vähenetty suunile puolela miljoonala kruunula joka vuosi. ¶
-Tämä oon tehny ette met lasten- ja kouluhuolossa olema hakehnee yhtheistyötä muitten aktööritten kans, esimerkiksi Ruottin Kirkon. ¶
Mitäs sie uskot meänkielen tulevaisuuesta?  ¶
-Jos antaa meänkielen kehittyä uusila sanoila uskon toela ette se tullee elähmään. Monessa perheessä Mataringissä toinen vanhiin tullee toiselta puolen väylää ja pere puhhuu sen suomen mikä oon suomen Toornionlaaksossa – vaikka siinä oon lainasanoja ruottista. Jos met jatkama kuttumhaan tätä sekotusta meänkieleksi se näyttää hyvin positiiviseltä etheenpäin. ¶
26 helmikuu, 2016 ¶
23 helmikuu, 2016 ¶
19 helmikuu, 2016 ¶
Ingemar Pahtajärvi assuu nykyhään Eskilstyynassa. Kuva: Susanne Redebo  ¶
” Se oon niin helppo kotona Erkheikilä. Ihmisethään oon niinku mie, mie sovin sielä paremin ko etelässä. Sielä ei ole sammaa pyrokratiita. Kotona ei koota paskat ruuhosta jos koira paskantaa ko olhaan kävelyllä.” Näin sannoo Ingemar Pahtajärvi, 57, kasunu ylös Erkheikilä, mutta nykyhään assuu Eskiltyynassa.  ¶
Enämpi ja enämpi asumahuohneita toornionlaaksossa muuttuva kesäasunoiksi ihmisille jokka oon siirtynhee etehlään. Ingemarin kotitalo seisoo kärsivälisesti jäljelä ja oottaa ette poika tullee kotia. ¶
Keltanen talo oon Erkheikkitörmän vieressä ja 2010:stä saakka se oon hoiettu varovasti Ingemarilta siittä saakka ko mamma Laina kuoli. Kevväilä ja kesälä hään tullee sinne vaimonsa Petran kansa. Pari assuu muuten Eskilstyynassa Mälardalenissa missä Ingemar oon töissä IT-konsylttinä. ¶
Met kohtaama kahvelassa Eskiltyynassa ja Ingemar saapi itte selittää toornionlaakson perintheestä ja hänen elämästä. ¶
”Mie jätin Erkheikin ko mie olin 17 vuotta ja lähin lumphuin ennen aikaa ja sitten mie jatkon Jöötteporhiin töihin Volhvoon 1970-luvun lopulta. Mie montteerasin muun muassa eturuututorkkaria. ¶
Mie olen kans ollu töissä avisimiehenä Nya Kristinehamns-Postissa kakstoista vuotta. Mie olen ollu töissä monessa paikkaa, olen räknäny ette mulla oon ollu 25 eri työtä. ¶
Mie saatan kaivata elämää sielä ylhäälä mutta mulla oon hankala nähhä ette jonaki päivänä siirtyä ylös vakituisesti. Minun vaimo oon Skånesta ja hään ei halva Pajahlaan ja en tiä jos mie halvan ittekhään. ¶
Se oon niin helppo ko oon kotona. Ihmiset oon niinku mie. Met olema sosiaalit ja praatikhaat sielä ylhäälä, ei norlantilaiset ole ollekhaan hiljasia, methään praatima koko aijan. Sen minun vaimoki oon huomanu. ¶
Ingemarin vanhiimat Sigvard ja Laina Pahtajärvi asut tässä talossa Erkheikilä minkä heän poika Ingemar nyt omistaa. Kuva: Privaatti  ¶
Saattaa pestä piilin rauhassa  ¶
Elämä oon enkkeltti Toornionlaaksossa. Ko mie hommaan piilin kansa niin ei tartte sammaa pyrokratiita ko täälä etelässä. Kohta kaikki oon kieletty täälä. Kotona mie saatan pestä piilin kartanolla ja jos mie panen saunan lämpiämhään ei krannit välitä ette se saustaa. Mutta jos alkaa krillaahmaan hyyrytalon ulkopuolela täälä Eskilstyynassa niin ihmiset ei tykkää. ¶
Mie puhuin aivan meänkieltä siihen saakka ette olin kuus vuotta. Sillon alon leikittelheen yhen kaverin kans Dan, joka vain osasi ruottia. Sillon mulla oli pakko oppia ruottia. ¶
Tänäpäivänä mie puhun aina meänkieltä ko mie olen kotona ja ko mie kohtaan ihmisiä Suomesta. Se oon villin hyvä osata meänkieltä Mälardalenissaki. Jokku sanat suomalaiset tykkäävä kuulustava vanhaanaikhaiselta, mutta meänkielihään ei ole niin säänölinen, se ellää ommaa elämää sanoissa ja sananparsissa. Varpusta mie olen aina sanonu paskaryynöksi mutta ei se niin ole suomeksi. Ei suomalaiset oikase minun puhetta usseen nethään kuuleva varsin ette mie praatin erhiinlaihin. ¶
Yrittää hunteerata perhään  ¶
Mie olen ottanu matkhaan sen toornionlaaksolaisen suoran mallin puhutella. Mutta mie yritän ette ei olla niin suora minun käytössä, vaikka se oon hankala. Häätyy hunteerata perhään ja olla vähän varovainen kunka sannoo. ¶
Mie rentoun ko mie olen kotona omassa kylttyyrissä. Mie en tartte hunteerata mitä mie sanon eli kunka. Toornionlaaksossa met ajama piilin porthaitten etheen ja koputamma ja menemä sisäle. Mutta ihmiset jokka tuleva etelästä paneva piilin eemäs talosta ja net jokka asuva sielä hunteeraava ”miksis se parkkeeraa nuin kauas, se häätyy olla vähän kumma, ei sillä ole reheliset jauhot pussissa”. Niin se oon Erkheikilä. ¶
Mie puhun paljon Pajalasta niitten kans jokka mie tunnen täälä etelässä ja net sanova useasti ”se häätyy olla fantastinen paikka se Pajala, niin paljon ko sie puhut siittä”. ¶
Ingemar Pahtajärvi tullee useasti vaimonsa Petran kansa Toornionlaaksoon kevväilä hihtamhaan. Kuva: Privaatti  ¶
25 elokuu, 2016 ¶
22 elokuu, 2016 ¶
15 elokuu, 2016 ¶
Ellen Gustafssonin stydentinvietto Oskarströmissä herätti huomiota. Hään oli käärinyt ittensä meänkielen flakhuun ko hään halusi näyttää mihinkä hään oikeesthaan kuuluu.  ¶
-Muila oli flakuja Albaaniasta ja Bosniasta, mie otin minun Meänflaun, sannoo 19-vuotias Elle.  ¶
Elle, kotosin Hallandista, oon intreserattu hänen omista minuriteettisuhtheista. Hänen mummu Elin Wande oon Korpilompolosta ja Ellen pere oon siksi ussein ollu kesäluvila sielä ylhäälä rajala. ¶
Ellenin äitin sampu oon jygoslaavialainen ja tämä kahen kulttuurin sekotus on saanut sen aikhaan, ette Elle oon tatyeeranu sanat Mummu (isoäiti meänkielelä) ja Baba (Fammu kruaatiksi) toisele käele. ¶
-Mie otin Mummun ja Fammun Uumajassa yhen tatyeerarin työ ja pyysin heitä kirjottamhaan nämät sanat paperille heän omala käsialala. Sitten net tatyeerathiin kätheen. ¶
Hään oon hommanu vielä yhen tatyeerauksen Mummun kunniaksi: Mummun lempikukat oman käsivarren alapuolele. Onpa se lemmenosotus! ¶
Ko stytentti alko lähentymhään viimi kevväinä Oskarströmissä – kansanvälisestä IB-prugrammista (International Baccalaurate) – Ellelä oli vähän erilainen vaatitus siinä lastipiilin lavala ko mikä hänen luokkakaverilla oli, Elle kertoo. ¶
– Ihmiset kysyskelit mihinkä flakhuun hään oikesthaan oli käärinyt ittensä. ¶
Mutta hään ei ollut ainua joka viittasi hänen juuhriin. Hänen ympäri monila muila stytentilä oli eri maitten flakuja koska heilä oli suhtheita muihiin maihiin. ¶
Alikäen tatyeerinki koostuu sanoista Mummu (meänkielelä) ja Baba (fammu kroaatiksi) ja kukista. Kuva: Privaatti  ¶
Ellen Gustafsson vietti stytentin Oskarströmissä meänflakhuun käärittynnä. Kuva: Privaatti  ¶
Murpruuri oon opettannu meänkieltä  ¶
– Täälä Toornionlaaksossa oon niin ihanaa, niin rauhalista ja sopukasta, Elle sannoo. Olen aatelu ette sielä saattas joskus asuakki. Siinä tapauksessa mie tietenki tulen asuhmaan Korpilompolossa. ¶
Elle halvais oppia meänkieltä ja hunteeraa ette mikäs olis paras keino hälle. Piiain hään saattas valita jonku kursin eli vaikka käyttää hyväksi sukulaisiaki. ¶
Ko tätä luethaan Elle oon käynyt valhmiiksi kuukauen pitusen bartenderikursin Stockholmissa. Hään ei ole vielä oikeen varma siittä, mitä hään halvais tehhä tulevaisuuessa mutta arkkitehti oon monta vuotta ollu se mistä hään oon haaveilu. ¶
26 elokuu, 2016 ¶
25 elokuu, 2016 ¶
22 elokuu, 2016 ¶
Oleks toornionlaaksolainen mutta et saata meänkieltä? Oleks kasunu ylös kylttyyrissä missä sulla oon kehno kielitaito? Sitte sulla soppii lukea Katarina Kierin viimisen kirjan, Vårt värde/Meän arvo.  ¶
-Tilane ette oon vahva tieto omista juurista mutta ei saattaa käyttää sitä täylisesti oon varhmaan tuttu moneleriippumatta missä mailman ympärillä oon syntyny, sannoo Luulajassa syntyny kirjailia Katarina Kieri joka nyt kirjottaa hänen 20:tä kirjaa. ¶
”Vårt värde”/ Meän arvo, joka tuli ulos viimi syksynä, oon saanu hyviä resensuunia meetiassa koko maassa. Se oon pueettinen rumaani joka kertoo kunka se oli kasuta ylös 1960- ja 70-luvula seu’ussa joka oon rajaseu’un rajala. ”Vårt värde” selittää ulkopuolisuuesta minuriteettiryhmän sisälä, ette ei saattaa meänkieltä ja sen vuoksi ei saattaa ottaa ossaa kylttyyristä josta itte oon osa. ¶
Mie olen saman ikänen ko Katarina ja näen itteni monessa asiassa. Kirja viehittää minua ensi sivusta ko vihtoin viimen joku oon tohtinu kirjottaa meistä jokka emmä ossaa kieltä. ¶
Olikos se hantikappi sulle ette kasuta ylös ilman meänkielen taitoa?  ¶
– Ei, kläppinä sitä ei hunteeraa semmosta, se oon niinku se oon. Sitä kulkee yhestä pistheestä toisseen ja muotoutuu siihen. ¶
Mutta tietysti hään saattaa tuntea surua ette ei saata puhua meänkieltä vaikka hään ymmärtää paljon.  ¶
Matala staattys  ¶
-Tämä tapahtu semmosella aikaa ko se ei ollu korkea staattys ette olit suomenkieliset vanhimat. ¶
Katarina ja toiset hänen ikäset halusit itte kuulua ruottalaisseen kylttyyhriin. Aivan ette kasuta ylös Norrbottenissa siihen aikhaan ei valitettavasti ollu korkeata staattystä. ¶
– Ei se ollu sillä ette met emmä saattanhee suomea kläppinä, met saima kans kuula sitä ko met kasusimma ylös. Kläppinä sitä sai usseen kuula pilkkausta ko ei saattanu kieltä. ¶
Kielen kans oli paljon ongelmaa, Katarina kertoo. Ette ei saattaa praatia sukulaisitten kans oli tietysti ankara, ette tuntea ittensä ulkopuolela ja haaveila jotaki mikä ei ollu sulle. Ette kaiken aikaa tahtoa ihmiset puhuhmaan ruottia ko ei ymmärtänny suomea. ¶
-Tänäpäivänä mie tunnen ette se oon niinku se oon. Olen hyväksynny sen. Se minkä kans kasusin ylös ei ole trauma mulle se oon vain minun lähtökohta elämässä. ¶
Hoksa-suomea  ¶
Kirjassa hään kuttoo sisäle pikkusia, lyhyjä meeninkiä ja sanontia meänkielelä ja paikon se tullee jonkulainen hoksa-kieli (smaalpeeni, kryyvstreikki….) ¶
-Se tuntu niin hyvältä ette tohtia kirjottaa net sanat ja sanonat. Mutta se tuntu samala ette se oli niinku ottaa framile likaset alusvaatheet ja näyttä niitä. ¶
Sie olet kirjottannu kläpile, nuorile ja täysile ja liikut reiphaasti kolmen ryhmän välissä.  ¶
– Se oon se laajuus joka olen mie. Ette kirjottaa kläpile, nuorile ja täysile ei ole niin tavalista mutta moni pohjoinen kirjailia tekkee sen. Oon semmonen teurii ette se tullee siittä smoopryykielämästä: sitä tekkee vähäsmitäki. ¶
Sulla pruukaa tulla semmonen vastahakonen tilane suunile puolivälissä selitystä ko se ei luista oikeen ja itteluottamus putoaa?  ¶
– Se oon justhiins missä mie olen nyt, ha,ha. ¶
Ko Katarina kirjottaa selityksen hällä oon paljon voimaa alussa, se oon jännä nähhä mihinkä se viepii. ¶
– Joskus keskelä mie häyn kattoa mitä mie olen luonu ja hunteerata jatkoa. Sillon alun ja lopun pittää kytkeä yhtheen ja se oon sillon ko minun heikoja puolia tullee esile. ¶
Sie olet vasta valittu filosofian kunniatohtoriksi Luulajan teknisessä yniversiteetissä. Osa mutiveerinkistä sannoo ” Hänen puettinen kielenkäyttö kertomuksissa arkipäivän aiheista tekkee hänestä erityiseksi ääneksi ruottalaisessa kirjalisuuessa. ”  ¶
– Jo, se oon suuri kunnia, mie olin yllättynny, ilonen ja ylpeä tästä valittemisesta. ¶
Katarina sannoo ette se oon merkilinen ammatti olla kirjailia. Työ tehhään hiljasuuessa ja kirjan lukeminen tapahtuu kans usseen hiljasuuessa. ¶
-Mie hunteeraan välhiin jos se mitä mie tehen tullee perile kelheen ihmiselle. Ko sitä saapii tämmösen kunniamerkin niin se oon vastaus siihen. ¶
Katarina Kieri tykkää ette se oon merkilinen ammatti olla kirjailia.  ¶
Kaikki työ tehhään hiljasuuessa. Kuva: Håkan Liljestrand  ¶
28 joulukuu, 2015 ¶
22 joulukuu, 2015 ¶
Kysyimä tunnetuilta toornionlaaksolaisilta kelles het halvaisit antaa joululahjan ja miksikä. Bengt Pohjanen, kirjaila, Haaparanta/Ylikaihnuu (Överkalix): – Tore Hjortille, STR-T:n puhheenjohtajalle, mie toivotan hyvän joulun. Mie halvaisin antaa hälle kompansin. Soon aina hyvä olla ko johtaa harhassa kulkioita pimeässä ajassa. ”Katto, ... ¶
18 joulukuu, 2015 ¶
-Oli se hauska ko sai oikeen kirota meänkielelä, sannoo Christina Hedström, joka oon saanu dybata meänkielele nuorisothrillerin Vikingshillin osia SVT:le.  ¶
Vikingshill oon synkkä nuorisodrama ystävyyestä, roolista ja identtiteetistä ja sitä näytethään nyt toista sesoingia SVT:ssä. Kaikki filmin kappalheet oon nähtävissä SVT Playissä . Sarja selittää Elinistä ja hänen äitistä jokka oon siirtynheet uutheen kaupunkhiin. Huomathaan ette Elin oon prikule samannäkönen ko yksi muu tyär joka manipyleerasi ja ohjasi kaikkia hänen ympärillä. ¶
Kustantaja Reservoir Hill oon ollu suuri menestys kotimaassa Uuessa Seelannissa ja oon saanut usseita palkintoja. ¶
Ko Christina Hedström, joka oon syntysin Liviöjärvestä ja oon ennen ollut Stokholmin Toornionlaaksolaisten puhheenjohtajanna, sai tietää ette filmiprotysenttifirma EuroTroll haki meänkielistä ääniä yhtheen nuorisodraahmaan, niin hään varsin tarttu siihen. ¶
Filmiteami tykkäsi ette hään oli ko tehty Julian ätiksi, joka ilmestyy filmin toisen sesongin kolmanessa osassa. Äitilä ei ole niin monta puhheenvuoroa siinä osassa, mutta hään oon taitava konstissa purkamhaan ommaa turhautumista jostaki asiasta vain muutamalla sanala. Julian äiti oon tässä justhiinsa käymässä lasaretissä ja hänen tyär makkaa sängyssä tajuttomanna. ¶
Pahempi ko mitä hään olis uskonu  ¶
-Mie sain kirota reilusti meänkielelä, se tuntu hyvältä, sannoo Christina tästä äänittämisestä, joka tapahtu nuvemberissä. Mutta se ei ollu niin helppoa ko mie aattelin. ¶
Christina sai filmistyydiussa Stokholmissa nähhä filmin samala ko hänen piti sanoa Julian äitin ruottalaiset repliikit meänkielelä. Taimninki oli haaste. ¶
-Mie en ponnistannu oikeen riittävästi siinä osassa ensimäiselä kerrala, niin ette mie jouin tekheen sen uuesti ja käyttämhään ääntä vähän kovemin. Mie lisäsin siiheen joitaki kirosanojaki. Tuntu hyvältä saa päästää kaikki irti. ¶
Christina tykkää filmauksesta. Hään oon matkassa verkkorekisterissä statist.se, jonka kautta puulaakit hakevat statistiä filhmiin ja reklaamihomhiin. ¶
Kiitos siittä häntä oon kansa näkyny ICAn, Coopin ja Becelin TV-reklaamissa ja hään toimi kansa meänkieli-speakerinnä TV-sarjassa Raja/Gränsen, jossa Markus Fagervall ja Tony Björkenvall reisasit ympäri Toornionlaaksoa. ¶
Essiintyy yhessä tunnetun pianistin kansa  ¶
Seuraavalla kerrala ko met näemä häntä TV:ssä hään oon joulupöytäviehraana sarjassa Vahvempaa ko vesi, jota näytethään syksylä 2016. ¶
Mistäs sysäys tähhään?  ¶
-Mie tykkään ette nyt oon korkea aika tulla ulos kaapista, haha! Eikä aina olla niin varovainen ja aatela ette ”no enhään mie nyt …”. Minun mielestä oon niin hauska ko tohtii antaa ääntä omale ittele. ¶
68-vuotias Christina, jonka tausta oon musikaalisessa Pääjärven suvussa, oon nyt kansa alkanu ottamhaan laulutiimoja ja hään oon justhiinsa valmistelemassa esitystä yhessä tunnetun pianistin Sven Idarin kansa, Idar joka oon kompanu mm. Lill-Babsiaki. Tulevanna kevväinä taiama nähhä Christinan ja Svenin jollaki lavala Stokholmissa. ¶
Liviöjärvilainen Christina Hedström tykkää essiintyä ja hään oon nyt aivan parhaimilla  ¶
7 tammikuu, 2016 ¶
28 joulukuu, 2015 ¶
22 joulukuu, 2015 ¶
Kysyimä tunnetuilta toornionlaaksolaisilta kelles het halvaisit antaa joululahjan ja miksikä. Bengt Pohjanen, kirjaila, Haaparanta/Ylikaihnuu (Överkalix): – Tore Hjortille, STR-T:n puhheenjohtajalle, mie toivotan hyvän joulun. Mie halvaisin antaa hälle kompansin. Soon aina hyvä olla ko johtaa harhassa kulkioita pimeässä ajassa. ”Katto, ... ¶
Privaatit jymmit saava aina vaikeaman olon isoja ketjuja vasthaan. Mutta poikkeuksia löytyy. Stålnacke/Gunnelbrandin pari Kirunasta aukasee nyt heän viienen laitoksen. Yks voima Jymmi Sverigen takana oon Anna Stålnacke joka kilpailee pikinifitnessissä.  ¶
-Ette into meihin oon niin suuri johtuu osittain siittä ette Annala oon niin monta seuraajaa sosialisissa meetioissa, sannoo sampu ja osakas Fredrik Gunnelbrand, 37.  ¶
Kieruna, Luulaja, Tukholma, Ypsaala ja nyt kuukaven päästä Västerås. Siinä oon kaikki net viis laitosta jonka takana oon Gunnelbrand/Stålnaken pari. ¶
-Moni jolla oon juuret pohjosessa träänaava meän tykönä etelä Ruottissa aivan sen vuoksi ette met tulema samasta maanosasta. Se oon mukava. Fredrik oon tooltis meetieyhtheyksissä vaikka hään oon ollu töissä Jymmet Sverige:ssä vuesta 2002, ko hään täytti 21. ¶
-Mie pruukaan lykätä Annan minun etheen, hään nauraa, mie en välitä niin paljon avisista ja teeveestä ja semmosesta. ¶
Mutta sampun innossa rakentaa kroppaa ja tulla arvosteltu pikinifitneskilpailuissa, oon luonolinen halu näkyä. ¶
Instakrammiprufiili Anna Stålnacke, 29, oon kilpailu pikinifitnesissä ja voittanu hyviä palkinoita. T ässä sampun Fredrikin kansa, 37, joka mielumin halvaa olla taustala. (Valokuva: Privaatti)  ¶
Kompleteeraava toisia  ¶
Pari jolla oon juuret Vittankissa (Anna) ja Parkalompolossa (Fredrik) hoitava liikheen yhessä vaikka Fredrik selvittää hänen osan näin: ¶
-Mie olen vahtimestari ja hoijan palvelun. Jos jotaki mennee rikki niin mie sen fiksaan. Anna hoitaa ekonomiin, palkat, hakea uutta väkeä, syöttää sosialisia meetioita, järjestää trääninkireisuja ja tapahtumia… ¶
2011 heän tiet kohtasit Kierunan Jymmissä ja heti ketju sai hyän vauhtin. Vuotta jälkhiin Luulajassa vihithiin yks laitos, 2015 Tukholmassa, 2017 Ypsaalassa ja nyt 2018 Västeråsissa. Paikanmuutos tänä vuona Kierunassa oottaa kruuakaivoksen takia. Uusi Jymmi heän kotikaupunkissa tullee kohta tuplasti niin suuri ko entinen; 1450 neliöä. ¶
Liike kasuaa koko aijan ja tänäpäivänä siinä oon 15 työntekijää. Pari kulkee ylös ja alas maassa ja assuu kolmessa paikkaa: Kierunassa, Luulajassa ja Tukholmassa. ¶
-Viimisinnä vuosina oon valitettavasti ollu paljon Tukholmaa koska met olema alkanhee niin monta jymmiä sielä. Mutta sitähään aina kaipaa kotia… ¶
Miksis Jymmilä mennee niin hyvin?  ¶
-Met yritämmä uuistua uusila laitheila koko aijan, laittaa net viimiset. Jos mie löyän jonku erilaisen konheen mie ostan sen heti, siittä tykäthään. Jos met vielä saatama muuttaa eli rakentaa ulos niin met tehemä sen. Markkinarako oon kans tullu ette tottunhee ja vasta-alkuset träänaava yhessä, kaikki oon tervetulheita. ¶
158 000 seuraajaa instassa  ¶
Fredrik selittää ette kuvia ja filmiä sosiaalisissä meetioissa Annasta ja hänen kaverista leviävä isosti ja se antaa ilhmaista PR:iä. Annala oon esimerkiksi 158 000 seuraajaa instakontussa @annastalnacke. ¶
-Met emmä koskhaan anonseeraa avisissa, ihmiset tuleva siltikki meile. ¶
Annasta oon tullu pyllyträäninkin puolestapuhuja?  ¶
-Jaa, piru tiesi kunka monta pylly- ja jalkakonetta meilä oon, ha ha. Se oon tullu kohta meän markkinarako; jos sie halvat träänata pyllyä ja jalkoja niin tehe se Jymmissä. ¶
Mikäs oon sinun favuriittilihas?  ¶
-Taitaa olla pahempi minun lihaksitten kansa, mie olen enämpi monipuolinen, mie voin hyvin siittä. Vaikka toivoisin ette olisin enämpi ko Anna. Jos se oon päättäny träänata yhtenä päivänä se tekkee sen, vaikka mitä tapahtuis. ¶
-Itte mie helposti löyän syitä ette ei träänata. ¶
Mitäs sie ja Anna tehettä kymmenen vuen päästä?  ¶
– Met jatkama tätä vielä. Luultavasti met asuma Luulajassa sillon, eli USA:ssa se oon unelma mikä meilä oon, ette hoitaa jymmin ulkomaila. Mutta meilä oon kans monta paikkaa jäljelä missä saattaa aukasta täälä Ruottissa ja met saama useasti kysymyksiä emmäkö met saata alkaa jossaki uuessa paikassa.  ¶
1 maaliskuu, 2018 ¶
26 tammikuu, 2018 ¶
28 joulukuu, 2017 ¶
-Mie saan ussein näyttää eroja suomenkielessä ja meänkielessä minun oppilhaile, sannoo kieliopettaja Camilla Mattila. (Valokuva: Yksityinen)  ¶
Camilla Mattila oon kolmikielinen. Ruotti, suomi ja meänkieli oon 27-vuotihaan arkikielet. Nyt hään lukkee opettajaksi suomenkielessä ja meänkielessä. Tarve opettajia minuriteettikielissä oon suuri.  ¶
Ei ole yhthään erityistä koulutusta opettajille kumphaanki suomenkiehleen ja meänkiehleen. Niin Camilla järjestää oman tien missä hään saapi pätevyyen opettaa minuriteettikieliä. Hään lukkee pari vuotta sitten kumpaaki suomea ja meänkieltä yksityisissä kursissa Uumajan ynivärsiteetissä. ¶
-Äitinkielessä riittää jos sulla oon ainetaitoa opettaa. Mutta ajatus oon ette minusta tullee pätevä kieliopettaja. ¶
Mataringissä oon iso tarve Camillan taitoa, siksi hällä oon jo tehtäviä peruskouluissa ja jymnaasiekouluissa. Nyt justhiin hällä oon 23 oppilasta suomenkielessä ja tistansila hään opettaa kaks oppilasta meänkielessä. Net asuva Uppsalassa. ¶
Camilla oon kasunu ylös Korvassa Mataringissä. ¶
-Minun isä Roger oon aina puhunu ruottia kotona ja äiti tullee Suomesta. Minun sukulaiset isän puolelta oon puhuhnee meänkieltä niin mie olen kasunu ylös kolmen kielen kans. ¶
Hällä oon kauon ollu hunteerinki tulla opettaja, ensin se oli matematiikkiä mitä hään hunteerasi. Mutta aihneenopettajanna häätyy valita kaks ainetta ja suomi ei löytyny lisävalintanna. ¶
Luki suomea harrastuksena  ¶
-Sillon mie alon lukheen suomea harrastuksena. Sitte mie hoksasin ette mie kuitenki saattaisin tulla opettaja suomenkielessä, omala keinola. ¶
Ko kielenoppimiset oon valhmiit hään meinaa lukea petakokiikkiosan. Hään räknää olla valmis rapean kolmen vuen päästä. ¶
Miksis justhiin meänkieli?  ¶
-Sehään oon yksi minun äitinkielistä, puhua ja lukea tullee auttomaattisesti mulle. Mie halvan kans auttaa ette säilyttää sen tulevalle polvele. ¶
Camilla tykkää ette se oon tärkeä ette kans syventyä kramatiikhiin ja tavvaamisseen. ¶
-Mie en toela tieny ette oon tarve minuriteettiopettajia täälä ylhäälä, sen mie sain kuula ko mie puhun koulujohtajan kans joka kysy enkö mie saata alkaa varsin. Nyt se tuntuu vielä tärkeämältä ja hauskemalta lukea näitä kieliä. ¶
Saapi selvittää eroja  ¶
Mikäs oon haaste hyppiä suomenkielen ja meänkielen välissä?  ¶
– Mie saan ussein näyttää eroja minun oppilhaile. Moni uskoo ette net saattava suomea koska niilä oon vanhiimat eli äitinvanhiimat jokka tuleva Suomesta. Mutta se oon meänkieltä mitä net puhuva. Sillon mie saan selittää ette justhiin se sanonta oon meänkieltä eli puhekieltä suomenkielessä. Mulle meänkieli oon enämpi luonolinen, se oon sisälä minussa. Suomenkieltä mie häyn hunteerata vähän enämpi.  ¶
Camilla oon keriny asua jonku vuen Luulajassa ja oon havanu ette oon paljon mikä oon hyvä vanhaassa kotikylässä, siksi hään siirty takasi Matarinkhiin. ¶
-Mie tunnen ette en ole valmis Mataringin kans. ¶
Hään oon pulittisesti aktiivi ja istuu lapsi-ja koulutusnämtissä. Niinku se ei riittäis hään kans hyppää kotipalvelhuun ja hällä on tehtäviä Komynaalissa. ¶
-Mie tykkään ko oon paljon tekemistä. ¶
29 maaliskuu, 2018 ¶
1 maaliskuu, 2018 ¶
26 tammikuu, 2018 ¶
Met ooma ottanheet pylsia joiltaki valtiopäivämiehiltä, joila oon yhtheyttä Tornionlaakshoon. Vaseemistopuoluuheen Stig Henriksson istuu puolustusvaliokunnassa ja trafiikkivaliokunnassa. Hään oli aiemiin Fagerstan kunnanneuvoksenna kans.  ¶
-Mie oon syntynny ja kasunnu Yrttivaarassa, kuus peninkuormaa Jellivaarasta. Mie asuin kylässä aina kolmentoista ikhään ja sitte Jellivaarassa yheksäntoista ikhään. Sitte mie ja muutama kaveri väsyimä vilkuttamhaan toisile siutti kiitävhään junhaan ja hyppäsimmä fölhjyyn. Sitten tuli Uppsaala. ¶
Ajakkos sie ussein sinun kotiseu’ulle?  ¶
-Mie oon suunihleen kerran vuuessa sielä ylhäälä, välistä jopa kolmekki kertaa. Mulla oon nepookoita ja setä ja täti vielä kotiseu’ula. Eniimäksheen mie vain kulen ympärhiinsä ja joskus mie oon vappupuhujanna. Mie reissaan työn puolesta melko ussein. Lapsuuenkoti kuiten oon myyty jo 1985 ko pappa muutti etehlään. ¶
Oos sinun puliittisella akentalla, joitaki suohraan Tornionlaaksoa liippaavia kysymyksiä?  ¶
-Puolustuspulitiikassa oon tietystikki Norbottenilla tärkeä merkitys samon ko Barentsin aluheella. Juuri nytten puhuthaan paljo ruottalais-suomalaisesta puolustusyhtheistyöstä. Met vaseemistossa olemma pusitiivisia tähhään ja kattomma ette meilä oon paljo voitettavanna yhtheistyöstä Suomen kans. Het saava paljo valmista heän 25 miljaartilla. Mie oon kiinostunnu maaseutupulitiikasta, vaikka net olekhaan juuri varssin minun kysymyksiä. ¶
Mikäs oon Tornionlaaksossa parasta?  ¶
-Lujasti kauhniisheen maisemhaan ja toellisuutheen juurtunheet viishaat ja suorat ihmiset. ¶
Meänkielensi Matti Junes  ¶
5 heinäkuu, 2016 ¶
3 heinäkuu, 2016 ¶
28 kesäkuu, 2016 ¶
Ellen Juntti, valtiopäivänjäsen Muteraatile, oon asunu etelässä kohta neljäkymmentä vuotta mutta tuntee ittensä vielä toornionlaaksolaisena. Hään istuu Oikeusosastossa ja Kylttyyriosastossa.  ¶
-Olen syntyny ja kasunu ylös Toornionlaaksossa. Muutin Stockholhmiin kaheksantoistaikäsennä, 1977. Ei silti ette halusin, mutta oli pakko elättää ittensä ja ei ollu töitä Toornionlaaksossa siihen aikhaan. Mie asun, siihen saakka ette mie siiryn, pienessä kylässä Niskanpäässä, kaks pelikuormaa pohjosheen Mataringistä. ¶
-Mie kävin viimi kesänä, mutta se ei tule ennää niin usseen käytyksi ko vanhimat ei ole elossa. Ko net elit niin pruukasin käyä kotona suunile joka kesä. ¶
Oonkos kysymyksiä missä Toornionlaakso oon suoriksi vaikuttannu?  ¶
-Ei, mie istun Oikeusosastossa ja net kysymykset koskeva koko maata. ¶
Paras Toornionlaaksossa?  ¶
-Luonto oon mahottoman kaunis Toornionväylän varrela. Mutta enniiten tykkään ihmisistä, net oon suorat ja hauskat. Tunnen itteni vieläki toornionlaaksolaisena vaikka siittä oon heti neljäkymmentä vuotta siittä ko siiryn sieltä. Tulen aina tekheen sen ja olheen ylpeä siittä! ¶
3 heinäkuu, 2016 ¶
28 kesäkuu, 2016 ¶
23 kesäkuu, 2016 ¶
Hanna Aili. Kuva: Privaatti  ¶
Meänkieli alkaa tulheen tykätyksi ja oon nuorile jännittävän maihneessa. Mutta sen elhoon jäämisen vaatimus oon se, ette nuori sukupolvi oivaltaa miksi sitä kannattee oppia käyttämhään. Tämä oon yhen ynivärsiteettitutkimuksen tulos, sen tekijä oon Hanna Aili.  ¶
25-vuotias Hanna oon viimi syksynä Göteborgin ynivärsiteetissa valmistannut yhen antropoloogisen tutkimuksen, jolle hään oon antanu nimen ”Meänkieli – sammaltunheesta cooliksi”. ¶
Tarkotus oli tutkia meänkielen merkitystä nuorile täysile Toornionlaaksossa. ¶
Vaikka tutkimus oon pieni, 15 poängiä, se antaa intresantin katsauksen meänkielen asemasta. ¶
Kieli muuttuu  ¶
– Tärkeintä mitä olen saanu matkhaan tästä tutkimustyöstä oon ette meänkieli alkaa olheen muotissa ja piethään jännittävännä. Mutta vaatimus revitaliseerinkin onnistumiselle oon ette het itte määrittelevä miksi se oon niin tärkeätä osata sitä. ¶
Tähän tarvithaan kansa liike joka vastaa sitä mitä Met Nuoret nyt oon hommaamassa, ette kytkeä toornionlaaksolaisen kylttyyrin histuurihaan. ¶
– Mie tykkään ette meänkieltä soppii pittää muuttuvanna prusessinä jolle joka sukupolvi antaa oman leiman. ¶
Raportissa tullee framile ette Hannan sukupolvi ei ole kokenut valtion kielelistä sortoa samala laila ko mitä vanhemat ihmiset oon. Siksi fuukyksen häätyy muuttaa kielen menettämisestä siiheen ette voittona oon uuen kielen oppiminen. ¶
– Met elämä aijassa jossa kaikki oon muuttumassa, silloin juuria, rauhalisuutta ja vahvaa identtiteettiä piethään villin arvokhaana. Tästä meänkielelä ja Toornionlaaksola oon paljon omaksuttavvaa. ¶
Monet grilli-illat Mataringissä antovat sysäysken Hanna Ailin kandidaattitutkimukselle meänkielestä. Kuva: Privaatti.  ¶
Jahti, mettä ja poronhoito  ¶
Meänkieli oon lujasti kiini joissaki elinkeinoissa: jahissa, mettässä ja poronhoijossa. Tutkimuksessa yksi tyttäristä selittää ette hään hirvenjahissa tunsi itteä aika poijessa koko hommasta ja aivan erityisestä syystä. Ko jahtitornitten välilä alko leviähmään uutinen, ette hirvi oli kaajettu, niin hään ei aivan varsin hoksanu mitä oli tapahtunnu – hälytys tehthiin meänkielelä. Tämä anto hälle sysäyksen oppia kielen. Mutta oon olemassa muitaki syitä siiheen miksi kannattaa omaksua meänkielen: ¶
– Oman taustan ymmärtäminen, ja senki miksi toornionlaaksolaiset oon minuriteetti, oon villin tärkeätä, ko silloinhään oma histuuria kytkeytyy kiehleen. ¶
Hanna sannoo, ette aina enämpi nuoria oon alkanheet intresseraintumhaan omasta minuritettikielestä. ¶
– Oon tapahtunnu attityytimuutos, nuoret oon selvilä siittä ette het ei ennää häpeä kieltä. ¶
Tätä huomaa ei vähhiinthään sosiaalisissa meedioissa, joissa het mielelhään ilmaisevat itteä rajakielelä. Sielä ei niin kauheesti välitetä siittä, ette pitäs ilmasta itteä ”oikein” jonku standartimallin perässä. ¶
Tärkeä olla syyttämättä  ¶
Justhiinsa tämä standartiseeraus saattaa toimia hämminkinnä, kuitenki jos niin kuttutut meänkieliaktivistit pitävät määräämistä heän omana. Hannan raportissa selitethään joistaki vanheman sukupolven eustajista, jokka rakentavat aitoja kielen ympäri ja sillä laila sulkevat pois monia. ¶
– Se oon villin tärkeä ette ei kethään syytetä vain ette annethaan kielele muuttumistillaa. Silloon saattaa kehittyä uusi meänkieli, joka vahventaa toornionlaaksolaista identtiteettiä. ¶
Hanna oon tietonen siittä ette puhuminen kielen standardiseerauksesta ei ole helppo. Meänkielessä kohtaa kaksi vastustajapiiriä joila oon erilaiset käsitykset asiasta: valtion sääntö-kanta ja majuriteetin löysempi tulkinta. ¶
– Häätysköhään kieltä kuitenki standartiseerata, niin ette se sais korkeaman staattyksen? hään mietiskellee. ¶
Alaviite: Hanna oon kasunu ylös Arbogassa mutta oon koululuvila ollut isänsä Bengt Ailin tykönä Mataringissä, joka muuten oon yksi osanottajista SVT:n sarjassa Saunabaletti.  ¶
18 maaliskuu, 2016 ¶
15 maaliskuu, 2016 ¶
11 maaliskuu, 2016 ¶
Maria Vanhapiha kantaa mielelänsä kassia missä oon teksti Meänkieli kannattaa mitä kunta myypii. Kuva: Alakaihnuun kunta  ¶
– Olis mahottoman hyvä jos olis meänkielen kielikeskusta. Staattykselle tulis nousu ja met saisima instansin missä saattasimma keskustella meän kielikysymyksiä, sannoo Maria Vanhapiha, kuortinaatturi minuriteetile Alakaihnuula.  ¶
Alakainus oon ollu hallintoalue suomele ja meänkielele vuesta 2011. Viien vuen jälkhiin työ oon alkanu järjesthyyn ittenäisilä alueila jokka hakeva rahotusta sentraali potista missä oon 1,1 milj. kr.( molemille, suomele ja meänkielele). ¶
Marialla oon pusitiivi kattanto meänkielen tulevaisuuele. Esikouluissa tehhään työtä ette kläpit saava kieliintoa. Täälä oon kieliaktivisti Daniel Särkijärvi tärkeä hänen kielilääkerillä ja reisuila esikouluissa ette herättää kläpitten intoa. ¶
Meän kylttyyrikehto oon kullan kaltanen  ¶
Alakaihnuula oon STR-T:n paikalisosasto Meän kylttyyrikehto joka oon oikheen aktiivi. Monta oppisirkkeliä oon käynissä samala aikaa, esimerkiksi tilkkutäkkitekniikkaa, tinaarpantintekoa ja lastentoimintaa. ¶
– Se oon kullan arvosta ette oon semmonen aktiivinen föreninki minkä kans saattaa tehhä yhtheistyötä. ¶
Alakaihnuun kunta oon saanu käynthiin Tietosentterin keskelä kaupunkia. Täälä Maria Vanhapiha tekkee työtä meänkielisten ja suomenkielisten kans käynilä, telefoonila, ja meililä. Tietosentterissä oon avisia minuriteettikielilä, prosyyriä ja vasituita kassia missä oon teksti Meänkieli kannattaa. Sama teksti oon kans suomeksi. ¶
– Pienilä keinoila saattaa nostaa intoa. ¶
Kaks esikoulua kunnassa tarjoava meänkieltä heän petakokiikassa, mutta ei ole aivan puhasta meänkielenosastoa. ¶
Alakaihnuula oon kylttyyrinen veto. Vastaaikhoin kuttuthiin kaikki esikoululapset hyvin tykäthyyn teatterinäyttelhyyn kolmela kielelä: suomi, ruotti ja meänkieli. ¶
Toinen keino oon ette antaa uusile vanhimille kielipaketin. Niissä oon tietoa oikeuksista, tipsiä mistä saattaa hakea tietoa ja ette oon meänkieliföreninki (Meän kylttyyrikehto). ¶
Ensimäinen pakettipainos meänkielelä loppu varsin. ¶
Ylpeät alkuperästä  ¶
Alakaihnuussa oon isompi kyse suomalaisesta materiaalista siksi ko oon enämpi suomenkielisiä asukhaita kunnassa. Justhiins nyt ei ole yhthään oppilasta meänkielen opetuksessa. ¶
– Siltikki näemä ette into lissäintyy ette ottaa kielen takasi. Ihmiset oon ylpeät heän alkuperäle ja justhiins ylpeys oon mahottoman tärkeä kielen säilymiselle. ¶
Miltäs näyttää vanhuuenhoiossa?  ¶
– Meilä ei ole osastoa meänkielenpuhujille vielä. Oon kuitenki halu saa suomenkielisen osaston ja moni työläisistä ossaava suomea ja meänkieltä. ¶
Ko kunta hakkee väkeä lasten- ja vanhuuenhoithoon niin työnantaja kyssyy vasitusti meänkielen ja suomenkielen taitoa. ¶
Mitäs uskot meänkielen tulevaisuuesta?  ¶
-Oon hankala tilane mutta oon toivetta. Tuntuu ette staattys oon nousemassa, vaikka se vaatii työtä. Maholisuuet oon parahneet villin paljon lyhyssä aikaa. ¶
Maria oon kiitolinen ette sentraalijärjestö STR-T vettää kysymystä kielikeskustasta ja ette moni föreninki suojaa ainetta. Samala hään tykkää ette oon tärkeä ette ei vaatia ette ihmiset häätyvä puhua täyelistä meänkieltä. Jos oon semmonen kattanto niin vastaalkunen ei tohi auasta suuta. ¶
– Kielessä oon monta eri varieteettiä, niin mikäs oon oikeasthaan oikeen ja väärin? ¶
12 helmikuu, 2016 ¶
9 helmikuu, 2016 ¶
5 helmikuu, 2016 ¶
Kuumikkeri Babben Larsson vierailee matarinkiä 4 toukokuuta. Hään hakkee paikalista materiaalia esiintymisseen missä oon meininki ette tulla lähele pypliikkiä. Kuva: Håkan Larsson   ¶
Kuumikkeri ”Babben” Larsson vierailee Toornionlaaksossa 4 toukokuuta ko se päättää hänen pitkän kieroksen ympäri maata ”Expedition Babben”.   ¶
– Yks mukava asia oon ette tällä alueela ei naureta kovin. Minun suomalaisela kolekala Stan Saanilalla oon sama kokemus Suomesta, se oon enämpi hiristämistä sen siihaan ko naurua kahalakurkun. Oonkhaan se kylttyyristä lähtösin? kyselee yks Ruottin hauskiimista vaimoista.   ¶
Babben Larsson tullee heti moohliin hänen Ruottin-tyrneessä jossa hään vierailee 60 pikkupaikassa jokka Jumala unhoutti. 4 toukokuuta se oon Mataringin Kansantalon vuoro ja sillon hään lopettaa reisaamisen. ¶
Hään oon puolentoistavuen aikana pyrkiny ette löytää neljä uutta paikkaa joka maakunnassa. Ensimäiset kuus maakuntaa tehthiin vuona 2016. Tämän vuen retki oon yheksän maakuntaa. ¶
Kotona artistilä oon Ruottin kartta missä oon neula jokhaiselle paikale missä hään oon tehny näyttelyn. Mooli oon ollu ette ei polkea toisten kuumikkeritten kantapäilä. Sen vuoksi ekspetisuuni hakkee ittensä maaseututalhoin, kansantalhoin ja IOGT-talhoin ulkopuolela. Hään luppaa ette se tullee aito LäheläBabben-kokemus pypliikile. ¶
Kuuklaa Toornionlaaksosta   ¶
– Ennen joka vierailua mie kuuklaan kunnola siittä paikasta ja kyselen ihmisiltä Twitterin ja Feispukin kautta jos niilä oon mithään esityksiä aihneista mikkä oon hyvät ottaa ylös. ¶
Vasthaanotto oon usseen hyvä, nuin kaks A4-paperia hään saapi kokhoon paikkakunnasta ennenko hään kiikkuu lavale. ¶
Mataaringistä hään tietää ette Pajala ei ole niin kaukana sieltä. Pizzeria Lorenzosta hällä oon hyviä muistoja, paikka missä hään kävi monta vuotta aikaa stooypparinna. Keskelä päivää hään piti kohata nuoria kylässä ja jälkhiin sen net menit piililä senaikhaisen miehen kans Suomen puolele. Joka paikka oli kiini ko kello oli sielä tiimaa eessä. ¶
– Ko met piimä lähtä takasi Ruothiin se oli vaikea löytää. Sielä oli viitta missä luki Ruotsi ja mie sanon miehele ette seurata sitä ja kääntää vasemalle. ¶
Mutta hään ei kuunelu ko hään ei pitäny mennä Ruotsiin, hään piti Sverigeheen! ¶
Babben ei antanu perhiin ja vihtoin viimen net tulit metropoohliin Pajalhaan. Hään saattaa kiittöö suomalaista sotalasta Hilkkaa siittä. Tällä Hilkala, joka oli asettunnu Gotlanthiin, oli yhen aikaa ollu suomalainen erikoistyö Ruottista pöylä missä luki Ruotsi. ¶
– Jos mie en olis nähny sitä kirjaa met olisimma piiain vieläki pyörinhee Suomen Lapissa, mie ja mieheni. ¶
Ei kahalakurkunnauru, vain hiristäminen   ¶
Tämä kahalakurkunnauramisen puuttuminen pohjois Ruottissa ja Suomessa oon asia mitä hään ja muut stooypparit oon hunteeranhee. Ette ihmiset ei naura kovin mutta hiristävä vain ei meritte ette net i tykkää siittä. Päin vaston. ¶
– Mie muistan ette pypliikki oli hyvin hiljanen ko mie esinyn Pizzeria Lorenzossa. ¶
Se sai hänen hunteeraahmaan. Monta vuotta jälkhiin hään puhu suomalaisen koleekan Stan Saanilan kans ja se selitti ette ihmiset Pohjoissuomessa ei naura kovin, jos hyvin sattuu niiltä saattaa saa tukehtunheen hiristämisen. ¶
– Hänen tulkitteminen oli ette täälä pohjolassa ei ole hyväksytty ette istua ja nauraa kahalakurkun. Sama oon Norrbottenissa ja Lapissa. Kansalisteatteriki oon ilmottannu ette net joskus raatava ko elläimet kaks tiimaa ette huvittaa pypliikkiä pohjolassa joka istuu hiljasenna käet värkkilössä. ¶
Jälkhiin net saattava tulla framila ja sanoa ette se oli parasta mitä net oon nähnee. ¶
– En mie anna kuitenkhaan itteni masseintua jos tullee hiljasta Mataringissä, mie vain käyn pääle. ¶
Mikä kans oon jyskähtänny miehleen Babbenilla pitkän kiertämisen aikana oon ette pikku paikoissa oon ylpeys paikkakunnale ja ette asukhaat tunteva ette niilä oon korkea elämänlaatu. ¶
– Ei ole näin Tukholmassa, sielä moni tykkää ette heilä ei ole niin iso elämänlaatu ko oon palsjon rasitusta ja niin. ¶
Halvaks kuunela Babben Larssonia ko se tullee Matarinkhiin 4 toukokuuta? Lippuja oon ticketmaster.se ¶
T oornionlaaksossa ei naureta kahalakurkun – täälä vain hiristethään sanova stooypparit jokka oon käyhnee rajaalueela.   ¶
15 maaliskuu, 2017 ¶
8 maaliskuu, 2017 ¶
1 maaliskuu, 2017 ¶
Taho mummua eli faffaa kirjottamhaan runoa yhessä sinun kansa meänkielelä!    ¶
Oleks sie nuori ja tykkäät kirjottaa runoja? Piiain sie saatat vain leikitellä vähäsen meänkielelä, mutta sulla oon joku sukulainen joka pystyy auttamhaan sinua kielen kansa? Jos näin oon niin sie saatat olla myötä runokilpailussa jonka Kirjalisuuen resyrsikeskus panne käynthiin 2017.    ¶
Maria Bideke luulajalaisessa Kirjalisuuen resyrsikeskuksessa (jota hoitaa Region Norrbotten ) oon tänä vuona erityisesti pitänyt silmälä minuriteettikirjalisuutta. ¶
– Oon olemassa uuen meänkielisen kirjalisuuen akyytti tarve. Siksi tänä vuona julistethaan  nuorile kirjottajakilpa, joka tapahtuu piluuttiprujektina yhtheistyössä Piiribibliuteekin kansa. ¶
– Met halvama kehottaa kirjottamisheen meänkielelä ja ko monet jokka kirjottava tällä kielelä  oon vähän iäkhäimpiä niin met halvama nyt nähhä nuoria. ¶
Syy siiheen, ette nyt valithiin runous oon se, ette meänkielen taito vaihtelee niin paljon nuorten joukossa: niistä, jokka saattavat vain muutaman sanan niihiin jokka saarnaavat sitä sujuvasti. ¶
– Nuvellikilpailussa kaikin ei saata olla myötä. Mutta ko oon kysymys runouesta niin melkeen kaikki saattavat kirjottaa jonku rain ja samala tuntea ette se oon hauskaa. Net, jokka oon vähän epävarmoja kielestä saavat ottaa vasthaan apua joltaki sukulaiselta ja siittä tullee sitte niinku yhtheisprujekti. ¶
– Ytin hään oon siinä ette se pittää tuntua hauskalta ja jännittävältä. ¶
Julkaisthaan kahela kielelä    ¶
Se oon ensimäinen kerta ko järjestethään tämänsuuntanen runokilpa. ¶
-Tulemakhaan saahmaan vain muutaman runon elikkä suuren määrän? Ei kukhaan tiä. Jokku nuoret saavat palkinon heän runoista ja ajatus oon ette usseita runoja panhaan bibblo.se:n kotisivule ja julistethaan jossaki lehessä. ¶
– Piiain runoista saattaa tulla vaikka pieni painoski? Runot julkaisthaan ruottiksi ja meänkielelä niin ette kaikki pääsevät ymmärtämhään. ¶
– Meilä oon asiantuntijoita jokka tulevat auttamhaan ruottin käänöksen kansa. ¶
Levittämhään tietoa runokilpailusta käänythäään ensi siassa niihiin Norrbottenin kouhluin joissa tiettävästi oon meänkielen opiskelijoita. Luultavasti panhaan ilmotuksia aviishiinki, verkhoon ja levitethään tietoa vielä nuortten Met Nuoret–järjestön kautta. ¶
Maria Bideke ei uskala sanoa koska vuona 2017 kilvasta tullee tieto muuta ko sen ette se tapahtuu tänä vuona. ¶
8 maaliskuu, 2017 ¶
1 maaliskuu, 2017 ¶
21 helmikuu, 2017 ¶
Catharina Isaksson Mataringistä johtaa lukusirkkeliä Toornionlaaksolaisten kans Tukholmassa. Valokuva: Marianne Berglund, Haaparannanlehti  ¶
Ei kaikila lukusirkkelillä ole pipliutekaarie joka vettää langoista, mutta STR- T:n paikalisosastolla Toornionlaaksolaiset Tukholmassa oon. Catharina Isaksson oon johtaja jolla oon maholisuus noutaa arvokhaita tietoja taattapaasista kirjastoitten toiminasta.  ¶
Kirjasirkkeli pääkaupunkissa alethiin kevväilä 2015, ja ensimäiseksi kirjaksi valithiin rumaani Mihinkä tie johtaa Rita Simulta Kuivakankhaalta.  ¶
Nyt ryhmä kokkointuu kolme kertaa tärmiinassa Huddingejymnaasian kirjastossa. Täälä Catharina oon ennen ollu töissä täysaikapipliutekaarina. ¶
-Silti ko mulla oon se ammatti mikä mulla oon mie saatan auttaa hakea kirjoja ja siittä oon hyötyä. ¶
Lukusirkkelillä oon tarkotus ette lukea kirjoja toornionlaakson kirjailioilta. Viimi aikoina oon laajenettu ette lukea suomalaisia kirjailioitaki, esimerkiksi Katja Kettu ja Rosa Liksom. ¶
Kolme kirjaa tärmiinassa tuntuu niinku parhaiksi keritä lukea. Hunteerinki oon ette kaikila häätyy olla hyvin aikaa ette lukea kirjat. ¶
-Emmä met halva ette se tuntuu rasittavalta. Joka kerta ko met kohtaama met saama kotityön ette lukea vasitun kirjan seuraavalle kertaa. ¶
Ehotuksia kaukolainasta  ¶
Jokku kirjat saattava olla vaikeat löytää, Catharina tipsaa ette saattaa käyttää kirjastoitten kaukolainasysteemiä missä saattaa lainata kirjoja koko maasta. ¶
-Mie yritän kehottaa ihmisiä ette ei ostaa kaikkia kirjoja. ¶
Cathariinala oon etu siinä ette hään pääsee taattapaashiin missä löytyy tietoja kirjailioista, arvosteluja ja artikkelia mitä kirjastot ostava. ¶
Sirkkelinosanottajat ei ole aivan suunattu uuenaikahisheen kirjalisuutheen kirjotettu 2000-luvula. ¶
– Ei, Matojärviläisen Hilja Byströmin kirja tuli ulos 1940-luvula, se oon painettu uuesti ja oli uusi tuttavuus mulle. Tuntu niin uuenaikhaiselle vaikka se oon vanha. ¶
– Moni meistä oon ilonen ette met sirkkelin kautta luema kirjoja mitä met muuten emmä olis kattonheekhaan. ¶
Kirjat herättävä usseen ison tuntemisfakturin osanottajilla. ¶
-Kokemus kirjasta tullee syvempi meile jokka olema kasuhnee ylös Toornionlaaksossa ja tunnema paikoitten nimiä sielä ylhäälä. ¶
Tässä oon lukusirkkelin kirjat mitä tähän asti oon keskusteltu: Rita Simu: Mihinkä tie johtaa . Katja Kettu: Kätilö . Bengt Pohjanen: Aijan pakko . Rosa Liksom: Vaununosasto numero 6. Hilja Byström; Kylä . Katarina Kieri; Meän arvo . Ann-Gerd Simu; Vain tyär . Annika Korpi: Hevonen häst . Tommi Kinnunen: Missä tiet tuleva yhtheen .  ¶
6 marraskuu, 2016 ¶
1 marraskuu, 2016 ¶
26 lokakuu, 2016 ¶
Lentokentän päällikkö Arnfinn Bonå oon ilonen siittä ette aina vain useampi valittee Lennon Pajahlaan. Kuva: Privaatti  ¶
Reisaajitten määrä oon lissäytynny kovasti Pajalan lennoila. Luulaja-Pajala välin matkustajamäärät oova tuplautuhneet sitten vuuen 2015.  ¶
-Palvelu oon mahottoman tärkeätä tälle seu ´ulle ja sille, ette tääläki mennee asua, sannoo Jonairin lentojohtaja Mattias Eriksson.  ¶
Rajan lennot oova siten elpymässä sitten viime vuuen reilun notkahuksen. ¶
Lyhyesti sanottunna: Kaunisvaaran kruuva oli vielä 2014 käynissä ja sillonen lentopuulaaki Avies, jolla lentosopimus oli, pelasi hyvin. Sitten kuiten kruuvahoito loppu ja Avies puulaakilla oli suuria vaikheuksia heän propleemien kanssa ennenko Liikennelaitos (Trafikverket) maaliskuulla äkkiä toppasi sen toiminnat. Lennotten sulkemiset ja myöhästelyt söivätki raskhaasti luottoa puulaakin lenthoin. Tämä oli tilanne ko Jonair otti liikentheen maaliskuulla 2015 – kolmen päivän varotuksella – halthuun. Samana vuonna Pajalan kunta ajo alas heän lentämällä tekemät virkareisut. ¶
– Nämät kolme hoitoa toit myötä lennoile suuret tappiot, kertoo lentokentän päälikkö Arnfinn Bönå. ¶
Markkinat alkahneet elpyä  ¶
Nytten oon kulunnu puolitoista vuotta aikaa ko Jonair otti homman halthuun ja markkinat oova alkahneet elpyä. ¶
– Saama olla iloset, ette kehitys oon ollu näinki hyvä nytten ensimäisenä vuonna, mutta met tarvittemma tulevannaki vuonna Liikenelaitokselle yhtä fiinit luvut. Tätä lentokenttää ei mene käyttää ilman valtion tukea. ¶
Jokhainen lentotooli oon tänhään voimakhaasti valtion tukemaa ja tuki eelyttää ette lentolinja oon tärkeä. ¶
– Lentolinjan tarkotuksena oon liittää maanosa yhtheen muun Ruottin kanssa. Intressi oon siinä, ette luua yhtheyksiä ja linja oonki osa infrastruktuuria. Juuri niinko häätyy olla pikkuteitäki, vaikka moni niitä ajaskhaan, niin sitä häätyy olla vähemillekki reisaajille lentolinjoja. ¶
Luulaja-Pajala välin lentokone kulkee kahtheen otheesseen päivässä (paitti lauantaisin) ja sillä oon kuusi matkustajapaikkaa kullaki lennolla. Lähtöajat oon passattu Tukholman lennotten jälkhiin molemphiin suunthiin. ¶
Kultavuosi 2014  ¶
Liikennelaitoksen sopimus meinaa, ette Jonairin häätyy käsitellä vuosittain 6000 matkustuspaikkaa jaettunna 1000:lle eri nousule. ¶
Kultavuuen 2014 aikanna lensi 4318 reisaajaa Luulajan ja Pajalan väliä. Vuuen päästä ko kruuva oli sulettu ja lentopuulaaki Avies painiskeli heän ongelmitten kans, romahti reisaajien määrä 1025:een. Kuluvanna vuonna ko otethaan syyskuuki lukhuun oon lennoilla ollu reisaajia 1193. Kuukausittain heitä oon ollu vaihtelevasti 54:n (heinäkuu) ja 174:n (syyskuu) välillä, mikä tekkee keskimäärin 5 reisaajaa päivää kohti. ¶
– Tämähän oon pieni määrä, mutta se voipii viisata Liikenelaitokselle, ette lento oon tarpheelinen, painottaa Arnfinn Bönå. ¶
Seuraava Liikenelaitoksen analyysijakso koskee vuosia 2019-2023. ¶
– Mie toivon ette heilä oon ymmärystä sille, mitä täälä ylhäälä oon tapahtunnu ja ottava sen huomiihoon heän analyysissä. ¶
ArnFinn sannoo, ette parempaa puulaakia ko Jonair ei Pajalaan ois voitu saaha ko puulaaki oon koko Ruottin jämttein. ¶
Alaviite: Tiketin hinta Luulajan ja Pajalan välilä oon 349-995 kruunua yhtheen suunthaan.  ¶
Meänkielensi Matti Junes  ¶
Jonair otti vuosi aikaa halthuun lentolinjan Luulajasta Pajahlaan. Lähtöajat oon passattu Tukholman lennotten jälkhiin. Kuva: Jonair  ¶
11 marraskuu, 2016 ¶
6 marraskuu, 2016 ¶
1 marraskuu, 2016 ¶
By Birgitta Rantatalo ¶
Uuen levyn nimi oon ”Mitt emellan någonstans.” (Jossaki välissä) Valokua: Privaatti  ¶
Julma, jolla oon juuret Pajalassa, julkasee uuen levyn ja toivottaa tervetulheeksi suorakonsäähriin olohuonheesta Gammelstanista. Lauantaina 26 syyskuuta kello 20 alkaa kotijuhlat tuvissa. Lokkaa sisäle Facebookhiin niin näet ja saatat kuula ”Mitt emellan någonstans” (Jossaki välissä), mikä enämpi ko koskhaan kuuluttaa Julmalta.  ¶
Julman jäsenet, Peter Fredriksson kans, tuleva Pajalasta vaikka net oon levinhee Norr- ja Västerbottenhiin. Valokua: Privaatti  ¶
-Meän suunitelma oli oikeasthaan päästä kiertuheele ja pelata niin monessa paikkaa ko maholista, sannoo Peter Fredriksson, laulaja joka assuu Piitimen ulkopuolela, Holmträskissä. ¶
-Mutta nykysen tilantheen vuoksi met tehemä niinku monet muut ja piämä tämän live netin kautta. ¶
-Mummun pappa John oon tehny ”Vals från Pajala” ja mamma oon kirjottannu tekstin siittä kunka John kohtasi vaimonsa Emman – niin se tuntuu erikoiselta julkasta sen. ¶
-Muuten kaikin ryhmässä oon olhee myötä alusta lophuun, mikä oon uutta. Met olema panheet oman leiman. ¶
Hitunen hyymoria  ¶
Julma, ruottiksi ”grym”, kuvvailee mysikkiänsä näin: ”viisurokkia, läpiharkituita tekstiä, pellaamisen iloa ja hitunen hyymoria”. Mysikhiin oon vaikuttannu mm bluegrass, reggae ja lähheisyys Suohmeen. ¶
Julma perustethiin vuona 2000 Erkheikin Meänfestivaalin eelä. Seuraavat vuet ryhmänjäsenet lepäsit kunthoon. Vuesta 2004 ryhmä oon essiintynny nuin kerran vuessa. Mutta vuona 2016 myysikkerit, jokka asuva hajahlaans ympäri Norrbottenia, sait tarpheeksi vauhtia ja julkasit levyn missä oon mm Cornelius Vreeswijkiä meänkielelä. ¶
Sen jälkhiin ryhmä voitti kevväilä 2019 P4 Nästa Norrbotten. Ja nyt sitte julkasthaan seuraava levy. Tällä kertaa vähän enämpi rokkinen. ¶
-Met olema kehittynheet ryhmänä ja alama saahmaan oman soundin. S’oon selvemin Julma nyt verrattunna entisheen levhyyn. ¶
-S’oon selvemin Julma nyt verrattunna entisheen levhyyn. Met olema kehittynheet ryhmänä ja alama saahmaan oman soundin. Valokuva: Privaatti  ¶
Trumpumies köökissä  ¶
-Meininki oli julkasta levyn Pajalan markkinoila mutta eihään siittä tullu mithään. Mutta oonhaan se hauska pruuata jotaki uutta. ¶
Ajatus oon ette ryhmä pääsee kiertuheele ympäri maata uusitten lauluitten kans niin pian ko koronarajotuksia poistethaan. ¶
Lähiaikana Peter oottaa innola päästä Tornionlaakshoon ja hirvimethään. ¶
-Hirvenpyynti oon ainua mitä Korona ei ole pilanu. ¶
Peter joka mennyvuona sai täyttää fryysin ko koirashirvi sattu sihtiin. ¶
Kotisivu: www.julma.se  ¶
1 syyskuu, 2020 ¶
15 heinäkuu, 2020 ¶
15 heinäkuu, 2020 ¶
By Birgitta Rantatalo ¶
Oon aika lua filmiä mitä nuoret Tornionlaaksossa oon itte tehnee. Mikä näyttää heän arkipäivää ja kylttyyriä ja vahvistaa heän itenttiteettiä. Prujekti ”Meän Ääni – Nuoret filminluojat Tornionlaaksossa oon kolmivuotinen ja koskee viittä kuntaa.  ¶
-Ko päästää nuoret vaphaaksi ja antaa niitten lua täysitten avula saattaa tulla vaikka kunka häftistä, sannoo Viktor Krutrök, yks prujektijohtajista.  ¶
”Se oon mahtava tulla Tornionlaaksosta. Ja mahtava tulla kylästä eli pienemästä yhteiskunnasta missä oon omia sanomia. Sie joka olet nuori Tornionlaaksossa tänä päivänä seisot yhelä jalala ainutlaatusessa vähemistökylttyyrissä ja toisela jalala toisessa osassa mailmaa” seisoo esittelyssä joka syksylä saapuu jymnaasienuorile Haaparannalta etelässä Kierunhaan ja Jellivaahraan pohjasessa. ¶
-Tarkotus oon ette kehittää nuoritten verkostoa ja kompetensiä ja kans vahvistaa heän itenttiteettiä. Nuoret kohtaava, keskusteleva ja työskentelevä yhessä ette ymmärtää ja oppia filmituotantoa, järjestämistä ja föreninkioppia. ¶
-Monet nuoret tekevä lyhyfilmiä nykyaikana heän mupilillä ja paneva niitä sosiaahliin meetihoin. Net piiain käyttävä sanomia mikkä oon juurtunhee vanhaassa perintheessä, saarnaava meänkieltä, eli käyttävä joitaki sanoja meänkielelä? Met halvama nostaa esile uuenmallisen tornionlaaksolaisen kylttyyrin, sannoo Viktor. ¶
”Meän Ääni ” halvaa vahvistaa maholisuuet ette olla luova maaseu’ula. Se saattaa johtaa siihen ette yks, kaks eli piiain kaikki osanottajat päättävä jää Tornionlaaksoon.  ¶
Jäävä omhaan kotiseuthuun  ¶
Jonas Pietikäinen, Luulaja (Kierunasta) ja Viktor Krutrök, Uumaja (Vittankista) tekevä työtä prujektin kans, mikä kääntyy jymnaasienuorile 16-20 – ikäsille. Net oon itte monta vuotta olhee köytetty kylttyyhriin pohjolassa monela eri mallin, esimerkiksi myysikkerinnä Höstorkesterissa ja festivaalin järjestäjännä. ¶
-Met halvama vahvistaa maholisuuet ette olla luova maaseu’ula. Se saattaa sitte johtaa siihen ette yks, kaks eli piiain kaikin päättävä jää Tornionlaaksoon, sannoo Viktor. ¶
Kunnat joita tämä koskee oon Haaparanta, Matarinki, Pajala, Kieruna ja Jellivaara jokka kaikin saava vierailun prujektijohtajilta. Joka kunnassa valithaan mentturit jokka tukeva nuoria filmi-iteoitten kans ja kattova ette paikkakuntalaisia föreninkiä järjestyy mikkä antava maholisuuen ette esimerkiksi järjestää työpajoja missä oon vierailuluentoja. ¶
Met saama kans lainata oikeita profsikampheita Filmpool Nordilta, sannoo Jonas. Vaikka nuoret piiain halvava alkaa oman Ifoonin kans ja filmata sillä, niin met saatama sitten rikata oikeila kaameroila missä oon hyvä ääni ja valo. ¶
Kaikila kunnila tullee olheen oma filmikitti työle. ¶
-Nuoret oon net jokka johtava ja kehittävä prujektin. ¶
Kuvitelmat oon yhtä tervetulheita ko tokymentäärit ja prujektijohtajat hunteerava jos piiain saattais tulla esile zombieapokalypsi Hakasesta eli karasiföljetongi Aareavaarasta. ¶
Filmityrnee pohjolassa  ¶
Oppilhaat jaethaan ryhmiin mikkä vaihettava paikkoja toisten kans. Nyt panhaan osanottajat A – ryhmään yhtheen, net oon töissä ensi keshään asti heän lyhyfilmitten kans ja sitten Ryhmä B jatkaa. Nuoret jokka oon myötä ensi vuona tuleva mentturit toisena ja kolmantenna vuona ja kouluttava uusia osanottajia. ¶
Tarkotus oon kans ette järjestää filmikohtaamisia missä filmiä näytethään ja luomista keskustelhaan. ¶
-Kolmantenna vuona met järjestämmä Ruottin pohjoisiman lyhyfilmifestivaalityrneen. ¶
Filmit myythään SVT:le ja filmifestivaalile ette filmit saava enämpi kattojia. ¶
Jatkossa ”Meän Äänen” tehtävä oon kehittää Tornionlaaksoa ja yrittää säilyttää luovat nuoret siinä ympäristössä missä net oon kasuhnee ylös. ¶
Alaviite: Jos sie tulet Tornionlaaksosta ja käyt lukiossa, ilmota ittesti ”Meän Äähneen: Nuoret filminluojat Tornionlaaksossa”! Kotisivula – meanaani.se – löytyy lissää tietoa.  ¶
10 syyskuu, 2020 ¶
1 syyskuu, 2020 ¶
15 heinäkuu, 2020 ¶
Seuraavilla viikoila met esittelemmä STR- T:n johtokunnan ja ensimäinen vastaahmaan joitaki kysymyksiä oon puhheenjohtaja Tore Hjorth.  ¶
Johtokunnan paikka: Puhheenjohtaja ¶
Aktiiviä vuosia johtokunnassa: 9 vuotta ¶
Minun paras muisto tapahtumasta missä johtokunta oli matkassa: Ko päätethiin ette Toornionlaaksolaisten päivä oon 15 heinäkuuta. ¶
Minun lempikysymykset föreninkissä: ”Osalistuminen yhteiskunnan kysymyksiin, se oon kysymykset jokka koskeva meitä kaikkia yhelä eli toisela laila, esimerkiksi vanhoitten kysymykset, koulutus, kieli ja kylttyyri ja ette pittää valtakunnalisen liiton elävännä.” ¶
Siksi oon tärkeä ette STR-T löytyy: ”Se valvoo tärkeitä kysymyksiä meän minuriteetile!” ¶
Favuriittipaikka: ” Meri, mettä, ja saaristo! Tykkään jahista ja kalastamisesta!” ¶
23 maaliskuu, 2016 ¶
18 maaliskuu, 2016 ¶
15 maaliskuu, 2016 ¶
Näinä viikkoina met esittelemmä STR-T:n johtokunnan ja toinen joka vastaa joitaki kysymyksiä oon varapuhheenjohtaja Bengt Niska.  ¶
Johtokunnan paikka: Varapuhheenjohtaja ¶
Aktiiviä vuosia johtokunnassa: 3 vuotta ¶
Minun paras muisto tapahtumasta missä johtokunta oli matkassa:” Ko Luulaja haki hallintoalueeksi meänkielele.” ¶
Minun lempiasiat föreninkissä: ” Kaikki mikä vahvistaa STR-T:n asentoa, paikalisesti ja kansalisesti.” ¶
Siksi oon tärkeä ette STR-T löytyy: ”Meän histuurian ja meän perintheen häätyy tehä selväksi.” ¶
Favuriitipaikka: ”Jupukka, yks Unescon mailmanperinöistä mistä oon näköala minun kotiseuule päin.” ¶
24 maaliskuu, 2016 ¶
23 maaliskuu, 2016 ¶
18 maaliskuu, 2016 ¶
Lisa Mörtlund, 33, oon kasunu ylös Kangosessa ja oon nyt töissä maa- ja vesikysymyksitten kans Stokholmissa. Valokuva: Privaatti  ¶
Toornionlaaksossa rantasuojalaki pitäs olla enämpi myöntheinen ko isoissa kaupunkissa siksi ko maaseu’un rikhaus oon ette saattaa käyttää luontoa ja vesitten lähesyyttä.  ¶
Näin tykkää Lisa Mörtlund, kunnanneuossekreteerare V-parttiolle kaupunkintalossa Stokholmissa. Hällä oon kattanto maan- ja veenkysymyksissä mihinkä varmasti hänen kasvatus Kangosessa oon vaikuttannu.  ¶
Lisa Mörtlund, 33 vuotta, siirty Toornionlaaksosta kuuentoistaikäsennä ko hään lähti yliopisthoon Luulajassa. Sitten tuli lähtö Göteborghiin ja Stokholhmiin. Mutta kolmenkymmenenkolmenvuotias Lisa ei ole jättäny takustaa ja vanhimpia, Berit Kruukaa ja Göran Mörtlundiä, jokka asuva Kangosessa. ¶
Joo, Lisa oon sukulainen kirjailia Mona Mörtlundin kans jos joku hunteeraa sitä. Mona oon Lisan fasteri. ¶
2014:sta saakka Lisa oon töissä kunnanneuossekreteerarinna asunto- ja temukratiiruuttelissa Stokholmin kaupunkissa. Se sai työn sillon ko muuttu hallitus Kaupunkintalossa ja V otti yli porvaritten jälkhiin S, MP ja FI:n kansa. ¶
– Ette mie sain työn oon varmasti enämpi kyse siittä ette mie tiän asumishuoltamiskysymykset ja olen tehny työtä stratekisen järjestyksen kans ko ette mie kuulun vasemistopuoluheen. ¶
Puunpuristaja petongivasemisto  ¶
Lisa oon aina ollu innostunnu pulitiikistä ja tykkäsi ette oli aika liittyä johonki puoluheen äänestyksessä 2010. Se tuli Vasemistopuolue. Twitterissä Lisa kuttuu ittensä Puunpuristaja petongivasemisto Toornionlaaksosta. ¶
– Met olima ryhmä joku vuosi sitten joka järjesti paljon aktiviteettiä kaupunkissa. Met rakensimma esimerkiksi olohuohneen Heinätorila ette näyttää asuntopulan. ¶
Sen jälkhiin hään alko lukehmaan yhtheiskuntasuunittelua ja meni myötä orkanisasjuuhniin ”Mie halvan asunon. nyt.” Jälkhiin koulun hään alko töihin Sigtunan kunnassa yhtheiskunnanjärjestäjäksi. ¶
Yks iso kysymys Stokholmissa nyt, oon ette ottaa esile uuen yleissuunittelun kunnale. Lisa oon myötä keskusteluissa vasemistopuoluen puolelta. Suunittelu oon ohjaava tokymäntti kaikele maan- ja veenkäytöle kunnassa. ¶
– Maankäyttökysymykset oon kans kiinostavat ko net koskeva Toornionlaaksoa ja Norrlantia missä mettäliike, matkailuliike, kruua ja poronhoito pitävä sopia yhtheen. Pohjosessa oon paljon konfliktiä mikkä koskeva maankäyttöä. ¶
Kuuma kysymys monessa kunnassa pohjosessa oon säänöt rantasuojasta. Kunkas lähele järveä saapii oikeasthaan rakentaa? ¶
– Mie tykkään ette harvaseu’uissa tarttis olla enämpi myöntävä ko aatteelee rakentamista veen lähele. Stokholmissa oon paljon taloja hyvin lähelä vesiä siksi ette sielä ennen aikhaan oon ollu tehthaita. Pohjosessa ei saa rakentaa järven lähele vaikka ei sielä ole paljon yhthään krannia lähelä ja sen mie tykkään kummaksi. ¶
Lisa tykkää ette pitäs olla enämpi tarkka rantasuojan kans kaupunkissa verrattunna harvaseu’ula missä oon paljon tillaa ja vähän väkeä. ¶
– Arvo harvaseu’ula oon ette oon paljon vettä ympärillä ja ette saattaa käyttää sitä. ¶
– Mie uskon ette mulla oon eri kattanto rantasuojakysymyksissä ko minun kolekoila täälä etelässä siksi ko mie tulen Toornionlaaksosta. ¶
2-3 kertaa vuessa Lisa mennee kotia vanhimitten työ Kangosseen ja nauttii luonosta. Niinku tässä. Valokuva: Privaatti  ¶
5 toukokuu, 2017 ¶
25 huhtikuu, 2017 ¶
20 huhtikuu, 2017 ¶
-Se  jättä vähän jälkiä, se ette ei saata olla aivan niinku halvais.   ¶
– Siksi minun kirjoissa kirjotan siittä, ette mitäs se tarkottaa ette olla omala laila, ette ei kukhaan muu määrää kuka sie olet, sanno kirjailija Ann-Helén Laestadius, joka oon kausunut ylös kolmikielisessä perheessä Kierunassa.   ¶
Ann-Helén Laestadius sai äskettäin Lapsi-ja nuorisokirjalisuuen August-palkinon hänen kuuenesta kirjasta ”Kymmenen yli yks”. Stockholmin Suomi-instityytin kirjakahvilassa toornionlaaksolaisesta kirjalisuuesta hään selitti omasta ylöskasuamisesta ja siittä, ette tohtia olla tarkkana omasta identtiteetistä. Intervjyyarinna toimi Suomi-instityytin tirehtööri Anders Eriksson. Tässä tulle ote siittä kohtaamisesta kuulijakunnan eessä. ¶
Kirjan päähenkilö assuu Bläckhornen-korttelissa Kierunassa, yhessä niistä taloista joita tulhaan repihmään ko LKAB kasuaa. Jyrryn lausunossa sanothaan ette sie kuot yhtheen paikan, psykologiin ja aijan?   ¶
–     Mie halusin kaivaa syvemälle siinä kunka ihmiset voivat tämän kaupungin siiron vuoksi. Tähhään asti se oon enniten pyöriny siinä fyysisessä siirossa, eikä niinkhään tuntheissa. Mutta mie halusin ottaa framile lasten ja teiniikästen tuntheet, niitten joilta enniiten puuttuu valta. Kirja oon minusta ittestäki, siksi ko mie suren sitä mahottomasti ette Kiruna oon muuttumassa. Minun korttelit oon ensimäiset jokka revithään tämän siiron vuoksi. ¶
Onkos kirja sinusta ittestä?   ¶
–     Ei ole, mutta siinä oon vähän samanlaista. Kokemus siittä kunka oon kasuta ylös saamelaisessa ja toornionlaaksolaisessa kulttuurissa oon ommaa. ”Kymmenen yli yks”-kirjassa olen valinu isän joka saattaa meänkieltä ja äitin joka vain saarnaa ruottia. Minun Agnes-kirjoissa äiti oon saamelainen, vaikka hänen valinta oon ollu ette jättää sen kielen ja kulttuurin. ¶
”Kymmenen yli yks” oon osittain ittekerralinen kuvaus Ann-Helénin omasta ylöskasvamisesta.   ¶
Sinun kirjottamisessa oon kova meno, johtuukos se siittä ette sie olet journalistiki?   ¶
–     Mie uskon sen. Mie halvan hoppua tulla ytihmeen. Ko mie kirjotan mie kuulen ääniä omassa päässä ja net oon enniiten saamelaisia ja meänkielisiä. Mie kirjotan niitä ylös post it-lapuile ja ko mie sitte istahtan kirjoittamhaan kaikki mennee kovvaa vauhtia. ¶
–     Mie kirjotan nuin 15-20 sivua päivässä ko mulla oon kirja työn alla. ¶
Minkäslaista oli kasuta ylös Kirunassa kolmen identtiteetin kansa: saamelaisena, toornionlaaksolaisena ja ruottalaisena?   ¶
–     Se oli aika rankkaa kasuta ylös saamelaisena Kirunassa. Mamma kävi Nomaatikoulua eikä opettannu mulle kieltä, hällä oli hankala nuoruus. Usseita niistä lapsista jokka kävit koulua sielä pieksethiin ja het sait kuula ette het itte ja heän kieli olit mitättömiä. Mie olen syntynyt vuona 1971 ja siiheen aikhaan sitä ei pietty hyvänä oppia kahta kieltä ko siittä saatto tulla puolikieliseksi. Itte mie kaipasin molempia kieliä, kaikhiin enniiten saamea. Enkä mie ymmärtänny miksi mie en saattanu saa sitä. ¶
–     Ko mie aloin kouhluun tuli selväksi ette ei sopinu selittää ette mie olin saamelainen, ko silloin minua alettais kuttumhaan lappjääveliksi. Mie häyvyin piilottaa minun identtiteetin. Se oli omituista koska mie kasusin ylös saamelaisen ja toornionlaaksolaisen identtiteeetin kansa mutta koulussa piti olla ruottalainen. ¶
Tällä hetkelä saamelainen kulttuuri oon kovassa maihneessa Sameblod-filmin ja Jon-Henrik Fjellgrenin, Sofia Jannokin ja muitten suosituitten artistitten takia.   ¶
–     Joo, mutta mie pruukaan sanoa ette met olema olhee täälä koko aijan mutta meitä ei ole päästetty näkyhmään! Tämä oon paljon kiini nuoremasta sukupolvesta joka ottaa paikkansa halthuun, eikä jää oottamhaan. Ja nyt oon niin paljon sosiaalisia meetioita joissa asioita plokathaan ylös ja saava huomiota. ¶
–     Siksi mie kirjotan siittä kunka tärkeätä se oon ette oottaa halthuunsa oman histuurian, ette selittää sen omala laila eikä olla SE josta selitethään! Siinä se oon koko asia miksi minusta tuli kirjailija. ¶
Onkos olemassa jotaki semmosta josta toisekki meän maan minuriteetit saattaisit ottaa oppia?    ¶
–     Kysymys oon siittä, ette itte päättää ja ottaa halthuunsa oman menneisyyen. Se saattaa tapahtua kirjalisuuen kautta, mysiikin kautta eli jollaki muula laila. Freistata päästä näkyhmään ja koko aijan ponnistella pääsheen framile. ¶
Miltäs näyttää sinun kaipaaminen pohjoisheen?    ¶
–     Mie kaipaan koko aijan ja käyn niin ussein ko maholista meän mökilä Sopperossa. Sielä se minun syän oon. Mie kuttun itteä kirunalaiseksi vaikka mie asun Solnassa vuesta 1999 asti. Mie kyllä vähän hämmästyin ko mie vastaikhoin näin yhen rypriikin täälä paikalislehessä. Sielä luki ette mie olin ”Saamelainen Solnalainen”. Sitä mie en ollu koskhaan ennen kuulu enkä kuttus itteä semmoseksi. ¶
Mie kaipaan aina kotia Kieruhnaan ja Sopperhoon. Sielä se inspirasjuuni tullee, sannoo 45-vuotias Ann-Helén Laestadius. Kuva: Susanne Redebo   ¶
25 huhtikuu, 2017 ¶
20 huhtikuu, 2017 ¶
13 huhtikuu, 2017 ¶
Keksin sauna pykäthiin Korhvaan 1600-luvula. Se oon mailman vanhiin savusauna. Kuva: Pär Granlund  ¶
Soukolojärvelä oon mailman vanhiin savusauna. Punamullattu Keksin sauna rakenethiin 1600-luvula ja se kuuluu nytten kylhään, jossa oon tihheimästi mailmassa savusaunoja.  ¶
– Savusauna oon saunotten Rolls Royce, sannoo kyläläinen Ove Kohkoinen.  ¶
Pieni Soukolojärvi pittääki hallussaan luultavasti kahta mailmanennätystä. Se oon melkosen villiä ko aatelhaan, ette kylässä ole ko ainoastansa reilut 40 huushollia. ¶
– Niin kauan ko kukhaan kumoa tätä met piämmä meän mailmanennätyksen, sannoo 75 vuotias Ove. ¶
Savusaunotten luku oli Soukolojärvellä vuonna 2012 viistoista, joista kaheeksan oli käytössä. ¶
Ove Kohkoinen oon saunan rakastaja ja hetikohta räknää kylältä seittemän saunaa, jokka oova vielä käytössä. Ittelä hällä oon neljä saunaa joko puulämmitheisinä taikka akrekaatilla. ¶
Se oonki hyvä, ette saattaa vaihela, ko sitä niinko Ove saunoo välhiin joka toinen päivä. ¶
Kohkoisella oon pihapiirissä kappalheen matkan päässä tuvasta kellarissa sähkösauna samoten puulämmitheinen sauna mettäkämpällä. ¶
– Mutta mikhään ei lyö savusaunaa. Se oon fiinintä sorttia. ¶
Mailman vanhiin savusauna (Keksin sauna) pykäthiin Korhvaan 1600-luvula, siirethiin Kalloisen rannale läheele Soukolojärveä ja tätänykyä sitä omistaa Arent Hanno Tavelsjöössä. Savusaunale tunnusomasta oon, ette siinä ole korsteenia ja ette sitä lämmitethään tulisijala, jossa oon tonnettain kiviä. Saunan tuuletus oonki vaativaa hommaa, ettei saunojia kohtaa häkämyrkytys. ¶
Kunkas sitä saunothaan niinkö kuuluu?  ¶
– Ennen ko ollu saippuaa sitä käytethiin vihtoja saunoessa. Ko niilä hakkasi itteehään niin aukesit hikireiät ja vihtasta eritty saippuan tapasta ihole. Vihtominen alethiin jalvoista ja nousthiin ylöskäsin. Minusta vihtominen oon 75% saunomisen nautinnosta. ¶
Vihta saapii olla lämpimässä veessä pehmenemässä ennen käyttöä. ¶
Ko Ove oli poikanen saatto savusanan lämmitys viä talvisaikhaan koko päivän. Tavallisuuessa se vei 4-5 tiimaa. ¶
Entisaikhaan käytethiin raparperin lehtiä suojana kuumuutta vasthaan varsinki ylälautheila. ¶
Saunominen tapahtu aina lauantai-iltasin ennen pyhän alkamista. ¶
-Krannit pruukasit tulla meile kothiin saunomhaan, ette heän aina tarvinnu eltata ommaa saunaa. Met eltasimma saunoja vuoron perhään ja saunoima toinen toistemma kotona. ¶
Saunomisella oon oma sosiaalinen tehtävä ja sen tullee miehluiten tapahtua paikassa, missä saattaa kastautua. Kuva: Privaatti  ¶
Soukolojärven kyläyhistys järjesti vuonna 2005 saunaviestin (elikkä auvoimen savusaunan) jollonka kaikki saunat eltathiin samanaikasesti ja ihmiset saatoit tulla ja saunoa missä saunassa het vain halusit. ¶
– Mie piän ette kaikitten häätys saunoa. Siinä ole kyse vain puhistautumisesta ko yhtä paljon siittä, ette istua pari tiimaa kaikessa rauhassa ja vihtoa itteä. ¶
Ja jos sitä oon yksisthään ja kaipaa puhekaveria niin ainahaan sitä voipii aukasta raation. ¶
-Välistä mie saunoessa soitan Finnmixiin ja onnittelen ihmisiä ja ko mie samanaikasesti heitän löylyä kiukhaasseen niin se niin somasti sihahtaa raatiossa. Mie olen kuullu, ette monet muukki kuunteliat tekevä samhaan laihiin ja soittava ko oova saunomassa. ¶
Meänkielensi Matti Junes  ¶
Tämä saunakamari oon Svansteinissä ja se kuuluu Ragnarökin savusauhnaan, joka rakenethiin entisele maaherrale Ragnar Lassinantti. Kuva: Privaatti  ¶
1 maaliskuu, 2016 ¶
26 helmikuu, 2016 ¶
23 helmikuu, 2016 ¶
Mikael Kantomaaa oon nykyhään Kanadan suuriiman rakenusliikheen turvalisuuspäälikkö. Vapaa-aijala hään mielelhään aijaa muturipyörää. Kuva: Privaatti  ¶
Matarinkilainen Mikael Kantomaa siirty Kanadaan vuona 1997. Asia jonka hään oon opettannu omile lapsile – ja muilekki – oon ette Toornionlaakso oon rajaton.  ¶
– Rajattomuus kuulostaa aivan uskomattomalta kaikile pohjosameriikalaisile, jokka oon harjaintunheet tarkasti valvottuihiin rajoihiin. ¶
52-vuotias Mikaeli oon aina ollut kielissä taitava, ja se teki siiron englanninkielisheen maahaan helpomaksi, hään selittää. Tänä päivänä hään oon Kanadan suuriiman rakenusliikheen, EllisDon:in, turvalisuuspäälikkö. ¶
-Minun työ oon pittää vaarila ette kaikki meän rakenusprujektitten turvalisuussysteemit implementeerathaan kyntitten vaatimusten jälkhiin. Minun työhöön kuuluva mm. semmoset prujektit ko fankilat, tuomioistoimitten rakenukset ja tämäntyyppiset korkeariskiprujektit. ¶
Tämän lisäksi hänelä oon oma liike turvalisuusasioitten konsylttinä. ¶
Mikaeli oon syntysin Suomen Pellosta ja siirty Matarinkhiin vuona 1972. Hään kävi peruskoulun Mataringissä ja sitte Riikinammattikoulun Koivukylässä. Elämä vei hänen Stokholhmiin 1980-taalin alkupuolela. ¶
-Mie olen vieläki samala reisula. Stokholmissa mie sattumalta tulin hälytysfirhmaan vuona 1987. ¶
Yksi hänen tehtävistä oli tarkistaa kuninkhaan perheen turvaslisuusrustinkia Drottningsholmin linnassa. ¶
-Mie kohtasin kuninkasta hänen lastensa kansa montaki kertaa. Net oon oikeasthaan aivan tavalisia ihmisiä. ¶
Hään meni takasi koulupenkile ja otti insinöörieksaamin ennenko hään siirty Kanadan Toronthoon vuona 1997, missä hään kohtasi hänen entisen vaimon ja sai kaksi lasta. ¶
Mitäs sie tykkäät elämästä ”over there”?  ¶
-Elämä täälä ei eroa niin kauhean paljon Ruottin elämästä. Ilmat oon vähän samanlaisia ko Ruottissa, vaikka kesät oon lämpimämät ja pimeämät. ¶
Greater Toronto Areassa (GTA:ssa) oon nuin 4,5 miljoonaa asukasta. Mikaeli assuu perheensä kansa esikaupunkissa, lähelä Torontoa, sen pohjospuolela. ¶
-Kanada oon valtavan iso maa. Ruottin pinta ei ole puoltakhaan Ontariota, pruvinsi jossa hään assuu. Niin ei ole oikeasthaan mithään syytä käyä ulkomaila, ko oon niin paljon näkemistä omassa maassa. ¶
Mikaelin suuri vapaa-aijanharrastus oon aijaa muturipyörälä, oon niitä karttunu kaksrathaisia matkoja Kanadassa. ¶
Mikael. Kuva: Privaatti  ¶
Käytkös koskhaan kotona Toornionlaaksossa?  ¶
– Valitettavasti reisuja oon tullu aivan liika vähän sinne. Viimi kolme kertaa oon olhee hautajaisitten vuoksi. Mamma assuu vielä Mataringissä, muuten met sisarukset olema haijaintunheet vähän eri puolile mailmaa. Yksi sisar oon Stokholmissa, yksi Spanniassa ja yksi velimies Trollhättanissa. ¶
Piäks yhteheyttä kotiperukan ihmishiin?  ¶
– Ko Naamakirjaa ei vielä ollu olemassa niin mulla ei ollu niin paljon kontaktia, mutta nyt se oon kauhean helppo netin kautta. Mie olin jo matkala yhteen koululuokkatreffiin, jota Mataringin kunta järjesti, mutta valitettavasti jouvuin trafiikionnettomuutheen välilä sinne, niin sillä kertaa siittä ei tullu mithään. ¶
Mitä Mikaeli kaikhiin enniiten kaipaa kotoa oon ruoka, esimerkiksi poronkäristettä pottumuusin kansa. Ja suomalaisesta Lakkapään Leipomosta sen perunalimppua! Ruottalaisen ruan puutheessa hään oon itte oppinu laittamhaan kaikki. Lihapullia, piittepalttia, kalopsia ja semmosta siinä tullee tehtyksi. ¶
Luontoa hään kansa kaipaa. ¶
– Ko sitä näkkee kuvia Toornionlaaksosta niin sitä ymmärtää kunka kaunista sielä oikeesthaan on. Innokhaana valokuvvaajanna mie saattasin vaikka kulkea ympäri laaksoa monta monituista päivää ja vain ottaa kuvia. ¶
Mikaeli oon reakeeranu Ruottin kovhaan ilmapiihriin maahaanmuuttajia ja pakolaisia kohthaan. ¶
– Teilä oon jopa poliittinen parttii joka oon aivan julkisesti vierasvastainen! Kanada oon täynä siirtolaisia kaikilta puolin, kulki sitä vaikka missä niin sielä kuulee jonku puhuvan englantia murtamalla. Mutta Kanadassa ei ole rasismia juuri ollenkhaan. Ruottissa pakolaiset panhaan asuhmaan yhessä erilaisissa asuntoloissa ja jätethään samhällin ulkopuolele. Meilä net integreerathaan ja niistä tullee meikäläisiä. Piiain Ruottila olis jotaki opittavvaa kanadalaisilta? ¶
Mikaeli freistaa opettaa suomea omile lapsile. Net ymmärtävät aika paljon mutta ei vielä itte puhu niin paljoa. Hään muistuttaa niitä ussein heän taustasta, ette niitten pittää olla ylpeitä siittä. ¶
Mikaelila oon kolme lasta. Tässä kaksi niistä: Aaron, 15, ja Laura, 10 vuotta. Kuva: Privaatti  ¶
7 maaliskuu, 2016 ¶
4 maaliskuu, 2016 ¶
1 maaliskuu, 2016 ¶
Signe kirnuaa ja opettaa meänkielelä kunka tekkee. Kua: Privatti  ¶
Tornionlaaksossa oon vaimo joka tekkee täyelisen sykseen netilä. Signen keittokoulussa Facebookissa met saama seurata Pajalalaista Signeä ko hään petakookisesti keittää sylttiä, aijaa roskia lavamopola, neuloo ja menne Karesuanthoon peukalokyytilä. Kaikki meänkielelä.  ¶
Inga-Britt Uusitalo entinen meänkielenopettaja Pajalassa oon luonu Signen. Kua: Privatti  ¶
Entinen kuva- ja meänkielenopettaja Inga-Britt Uusitalo, 64 vuotta, oon ”Signe” joka oon keksitty karaktääri jolla oon jalat syässä tornionlaakson mullassa. ¶
Signen vaatitus oon vanhaanaikhainen; färikäs krimplenekläninki, tuplat vyölinät, paksut villahousut, klasisilmät missä oon vankat aisat ja lakki mikä muistuttaa sjampinjuunia. ¶
Meänkieli oon tärkeä Signele. Ko se vastaa telefoonissa hään sannoo vain: ”Päivää! Kukas se oon? Tämä oon Signe.” Kua: Privatti  ¶
”Signen Keittokoulussa” met saama ottaa ossaa hänen arkielämästä lyhyilä filmipätkilä. Sisältö oon sekotus ruanlaittoa, kylttyyriä, käsityöta, marjankokoamista. Joskus Signe istuu köökissä ja tekkee viinimarjasaftia meänkielelä, toisela kerrala met saama seurata häntä Pajalan markkinoila. ¶
-Signele meänkieli oon tärkeä. Ko hään vastaa telefoonissa hään sannoo vain: ”Päivää! Kukas se oon? Tämä oon Signe.” ¶
Filmipätkät ei ole ammattimaisesti tehty, Inga-Britt tykkää. ¶
-Mie filmaan tavalisella mupiililä ilman statiiviä ja käytän esimerkiksi väskyä ette pysyttää mupilin pystössä. Ja joskus mupili putoaa partheen. ¶
-Moni sannoo ette se oon se joka oon hauskaa Signen kans, ette se oon yksinkertasta eikä niin tällättyä. ¶
Ei, Signe ei ole tällätty se oon niinku se oon. Syvät monolookit tuntheista ei ole hänen mallia. ¶
Oon ollu monta vuotta  ¶
Hään sai oman sivun Facebookissa kevväilä, mutta karaktäärinä hään oon ollu monta vuotta. Inga-Britt oon esittänny häntä Kouluvirastossa Tukholmassa, ja yksityisissä juhlissa ja joskus juhlamarsalkkina/kippismestarinna häissä. ¶
Nimi Signe tullee Inga-Britin vanhamummulta äitin mummulta/ämmiltä. ¶
– Mutta mie en yritä olla niinku joku muu. Signe oon ittensä. ¶
– Se oon kummalista ette ko mie saan hänen kengät jalkhaan niin minusta tullee Signe, mie saan hänen marsimamallin.  ¶
Moni oon selittänny Inga-Britile ette net tunteva heän oman äitinäitin ja isänäitin Signessä; lujat, rohkeat ja vahvat tornionlaakson vaimot. ¶
– Tornionlaaksossa oon syvä vaimoinperine ja mie tunnen ison rakhauen näihin vaihmoin. Net oon yrittäväisiä ja mahottoman lahjakkaita. Histuurisesti net osasit niin paljon talonpaikassa, net olit monipuoliset ja pystyvät. Mie toivon ette se näkkyy ette mie tehen karaktäärin rakhauella. ¶
Inga- Britt tykkää ette spontaniteetti oon arvokas ja silti hään välttää maanystä ja uuesti ottamista – kaikki tapahtuu justhiins nyt. ¶
Inspiraatio pätkhiin tullee usseen yhestä sanasta. Justhiins nyt oon ”haijuheinän” vuoro tulla kuvatuksi. ¶
Päivä ko Signe meni peukalokyytilä Karesuanthoon. Selffi matkailijoitten Lena Henrikssonin ja Gerd Henrikssonin kans. Kua: Privatti  ¶
Signe Laestadiuspirtilä Karesuanossa. Kua: Privatti  ¶
Suomalaiset rakastava Signeä  ¶
Suomessa oon aivan hullu veto Signen perhään, suomalaiset rakastava häntä täyelisesti. Monela niistä oon sama histuuria niinku meilä ja net oon siirtyynheet Eteläsuohmeen Tornionlaaksosta. Net tykkäävä ette Signen kieli oon heän. ¶
Kunkas iso tästä karaktääristä saattaa tulla? Tarjouksia ei ole puuttunu, kaikkea raatioohjelmista, cd-levhyin ja kirhjoin saakka. Mutta Inga-Britt oon vielä vähän hissuksi. ¶
-Met saama nähhä mihinkä se lantaa. Jos mie alan järjesthään liika paljon oon vaara ette mie kirjotan maanyksen ja sitten ei mikhään ole hauska. Miehään tehen tämän siksi ette mulla ittelä oon niin hauska. ¶
Hunteerinkiä oon kuitenki ette tehhä oppimateriaalia pätkistä siksi ette net antava hyvvää harjotusta niile jokka halvava oppia ääntämistä. ¶
Inga-Britt oon kans alkanu Facebookiryhmän ”Minun sanat – Mina ord” missä hään tekkee sanalistoja ja sanomia meänkielelä. Net jokka seuraava tätä saava lähättää omia esimerkkiä ja panna kysymyksiä kielestä. Siittä seuraa usseen kiinostavia keskusteluja. ¶
Signen keittokoulun löyät ryhmästä Facebookissa – klikkaa linkkiä ja ala jäseneksi: Signen keittokoulu ¶
29 elokuu, 2019 ¶
5 heinäkuu, 2019 ¶
1 heinäkuu, 2019 ¶
Jon ja Malin Buska (Matarinki) ko ”Turpa Kiinni …” pelathiin sisäle Pajalassa.  ¶
Jon Blåhed, ”Turpa Kiinni Minun Haters”:in tekijä, oon resisööri joka välittää jotaki uutta ja erilaista.  ¶
– Tämän tyyppisiä filmiä ei ollu ko mie kasusin ylös. Meilä ei ollu esikuvia meän omassa iässä Tornionlaaksosta teeveessä. Sitä mie olen kaivanu, 32-vuotias Täränöstä sannoo.  ¶
Elokuussa tänä vuona näytethiin 45 minuuttia pitkän ”Turpa Kiinni…” SVT:ssä. Se oon pelattu sisäle Pajalassa ja yhessä rollissa näkkyy näyttelijä Malin Buska Matarinkistä. Filmi oon myötä prujektissä Moving Sweden joka oon Ruottin filminstityytin ja SVT:n satsaus uussiin talanghiin ruottalaisessa filmissä. ¶
Matarinkissä syntyny Malin Buska valmistautuu yhtheen seehniin Tornionlaaksossa. Kua: Josef Persson  ¶
Pohjassa tässä prujektissa oon pienempi rahotus mutta isompi vaphaus. Siinä annethaan kans maholisuuksia kertomuksile asioista ja paikoista mitä ei niin usseen näytetä filmissä. ¶
– Mie halvan mieleläni filmata Tornionlaaksossa taasen, se oon hauskaa ja kiitolista tehhä sitä. Ihmiset täälä pohjolassa oon niin ilosia ja auttavaisia, net ei ole yhtä kyllästynhee filmiryhmiin niinku etelässä ja sillon oon paljon helpompi tehhä työtä, sannoo ohjaaja ja maanyksenkirjottaja. ¶
Neljänkymmenenviien minutin filmi, minkä saattaa kattoa SVTPlayssä, selittää Maijasta joka assuu Tukholmassa mutta ittemurha perheessä pakottaa hänen takasi kotikylhään Pajahlaan. Siittä tullee pitkä reisu missä kysymykset alkuperästä, surusta ja maholisuuksista ellää unelmansa Tornionlaaksossa tuohaan esile. ¶
Reaksuunia?  ¶
– Aivan pusitiiviä! Met olema kiertänhee kouluissa Ruottin filmi-instityytin satsauksen kans ”Film i skolan” (Filmi koulussa) ja näyttänhee filmin eri osissa maata. ¶
Mielenkiintosta oon ollu kunka ihmiset tulkitteva sen eri osissa maata. Etelä-Ruottissa fuukkys oon ollu mysiikhiin ja pohjosessa reaksuunit oon olhee mielisaihrauesta ja ette siittä ei puhuta. ”Turpa Kiinni…” oon nyt saanu siivet ja näytethiin lokakuussa kansanvälisessä filmifästivaalissa New Yorkissa osana julkasemisesta pohjolaisista filmistä. Kuukautta jälkhiin sillä oli premiääri espanjalaisessa Valencia-fästivaalissa keskipitusille filmile. ¶
Jon oon nyt tekemässä kolmatta filmiä, 90 minuuttia pitkän ”Inland” (Sisämaa) jolla oon premiääri vuosi 2020 alussa. Maanys perustuu Elin Willowin kirhjaan. ¶
– Met olema filmanhee joka vuenaijasta siksi ko filmi tapahtuu monen vuen aikana. Vastaaikhoin olema olhee Arjeploogissa ja Luulajassa. ¶
Filmi tuopi etheen kysymyksen onnistumisen taistelusta. ¶
– Se kertoo nuoresta ihmisestä jolla ei ole vetovoimaa ette onnistua, ominaisuus mikä kaikila pitäs olla tällä mailman aikaa. ¶
Päähenkilö siirtyy pohjosseen Tukholmasta ja sillä ei näytä olevan minkhäänlaista intoa elämässä. ¶
– Siittä tullee erittäin erilainen filmi joka antaa paljon ajatuksia. Piiain sie joka kattot sitä ärsäinyt päähenkilölle. ¶
Ihmiset, siinä paikassa mihinkä hään oon siirtyny, nimittäin kuttuva päähenkilöä heän työ mutta hään ei ota heän kuttua vasthaan. ¶
Siinä tilassa Jon tykkää ette häätyy miettiä ommaa ärsytystä. ¶
– Hään ei oikeasthaan tehe mithään väärin. Sehään oon meän yhtheiskunta joka sannoo ette meilä häätyy olla vetovoimaa ette onnistua, met emmä saa vain olla. ¶
Päähenkilöllä ”Inland”:issa näyttää puuttuvan yritys ette onnistua elämässä ja se saattaa ärsyttää ympäristöä. Kua: Jimmy Sundin  ¶
Kukas sie olet, Jon Blåhed ?  ¶
– Minun papala oon sukulaisia Suomessa, heän nimi oon Sinisalo, mutta jokku niistä vaihetit ruottalaisseen nimheen 60-luvula ko net siiryt tänne. ¶
Murfaarila oon juuret Säivissä, ja murmuurin nimi oli Tano ko se kasusi ylös Mattilassa Haaparannan lähelä. ¶
Jon synty Täränössä ja asu sielä siksi ette se oli neljäntoista. Sitten hään siirty vanhimitten kans Göteborghiin mutta nyt met löyämä hänen Uumajassa. Se oon tehny työtä filmitten ja teeveesarjoitten kans rapea kymmenen vuotta. ¶
2017 hään alko lukehmaan Jurnalistiohjelmassa Uumajan ynivärsiteetissä. Niihin aikhoin hänen työ alko ensimäisen isoman filmin kans: dokumentären ”Maj Doris” (saamelaisesta taiteilijasta Maj Doris Rimpistä). Yhtheistyökaveri oli filmari Jimmy Sundin Luulajasta. ¶
– Met halvama molemin selittää tarinoita Norrbottenista, erilaisia selityksiä mitä met emmä näe sisämaasta ja meän kotiseuulta. ¶
Oonkos mithään yhteistä niissä filmissä mitä sie olet johtanu ja mihinkä sie olet kirjottannu maanyksen?  ¶
– Niissä oon vähän rauhalisempi vauhti ja vähemän puhetta ko muissa, net ei ole mikhään vauhtirullat. Net tapahtuva Pohjoisruottissa ja oon tähän asti kertonhee vaimoista Norrbottenista. ¶
Jonila oon kans uusi jännä filmiprujekti käynissä: hään kirjottaa histuuriasta traamaa mikä tapahtuu Norrbottenissa. ¶
1 lokakuu, 2019 ¶
29 elokuu, 2019 ¶
5 heinäkuu, 2019 ¶
-Tämä oon ollu minun elämän paras reisu, sannoo Åsa filmausaijasta Toornionlaaksossa viimi kesänä. Kuva: Ahti Aasa, SVT  ¶
Yhtheistyöhenki oon tyypilistä toornionlaaksolaisile. Ko kirjailija Åsa Larsson uuessa TV-sarjassa tullee takasi hänen lapsuuenaijan kotikylhään Kurkkihoon met saama tietoja siittä.  ¶
– Mie ja minun äiti tehemä vieläki niin, ette met tehemä työt yhessä. Matoitten kuuraaminen yhessä, ette antaa käet tehhä työn, oon terhfeelistä pääle ja praatimiselle. Toornionlaaksolainen luottaa käetten kykyihiin.  ¶
SVT:n uuessa prugrammisarjassa ”Syän Kurkkiossa” Åsa Larssonin oma elämä oon se keskheinen asia. Kolmessa osassa, jokka lähätethään desemperissä, saama seurata hänen omia jalanjälkiä ko hään tullee takasi Toornionlaakshoon. Kaikki oon aitoa, taustassa ei ole mithään feikattua. ¶
Prugrammissa Åsa ottaa uuesti yhtheyttä entishiin tuthuin ihmishiin ja paikhoin – kaikhiin siiheen mikä oon muokanut häntä ihmisennä ja leimanu hänen kirjailijatoimea. Kohtaamiset jokka kuuluva hänen elämänkuvauksheen. ¶
-Ko mie kerta tulin takasin Kurkkihoon viimi kesänä tekehmään tätä nauhotusta, niin minun mielessä väylä oli jättiläiskokonen ja mettä syvä ja vaillin suuri… Mutta toelisuuessa oli piiain kysymys vain korttelikilomeeteristä, jossa mie olin liikkunu minun ylöskasuamisaikana. ¶
Åsan mummu Theresia asui Kurkkiossa ja häntä kohthaan Åsa tuntee suurta rakhautta. Hän oonki matkassa filmiksi tehtyssä kirjassa sankarivaimosta Rebecka Martinssonista. ¶
-Minun mummu oli minun elemän tärkein ihminen. ¶
Mummun kansa yhessäoleminen oli sitä, ette seurata häntä huushollihommissa ja lapsenlapsi ei koskhaan ollu tielä. Theresia oli vireä, oli aina hommaamassa jotaki, ei koskhaan istahtannu leppäähmään. ¶
Höystönä prugrammissa oon ette Åsan perheessä oon olemassa riita joka liittyy Kurkkihoon. ¶
-Riita oon sen takana ette mie en ole käyny sielä 30:n vuotheen, niin ette se oli kauhean erityistä ette tulla takasi. ¶
SVT:n tuottaja Ahti Aasa anto Åsale suurta vaphautta päättää prugrammin sisälöstä. Yksi kulmakivi oli ette kuurata traasumattoja väylänrannala, toinen ette kirjottaa laulutekstin yhessä Hasse Alatalon kansa (ja kuistissa laulavalle Susanne Rantatalole). Tuottaja Ahti Aasa halusi ette kaikki mitä filmathiin pitäs olla aitoa ja toelista tapahtumista. Tämä vinkkeli sopi Åsale hyvin. ¶
-Toornionlaaksolaiset luottava heän käsitten kykhyin, sannoo Åsa, joka tässä kuuraa mattoja yhessä Maja Mellan kansa Kurkkiossa. Kuva: Ahti Aasa, SVT  ¶
”Minun elämän paras reisu.”  ¶
Inspeelninkiviikon elämykset aukasit Åsa Larssonille uusia ovia, joita hään aikoo käyttää tulevaisuuessa. ¶
-Tämä oon ollu minun elämän paras reisu. ¶
Inspeelninkiaijan kohtaamiset oon toiminheet hälle ponnistuslautana. ¶
-Kesä toi mulle uusia näkökohtia ihmishiin ja aiheishiin joita mie halusin viä etheenpäin. ¶
Siksi hään aikoo ensi kesänä reisata ympäri Toornionlaaksoa ja kuunela semmosia kertomuksia jokka elävät ommaa elämää rajaihmisten tykönä. Hään oon jo tavanu monta semmosta, muita hään aikoo hakea toisten neuvoitten avula. Piiain nämät jutut tulevat elähmään ommaa elämää joskus tulevaisuuessa Åsan kirjottamisen kautta. Ensin hään pittää vain tehhä valhmiiksi PAX-sarjan (suositun nuortensarjan) viimisen osan ja Rebecka Martinssonni-sarjan viimisen rumaanin. ¶
Se mitä Åsa sai kokea viimisen viikon aikana Pohjosessa oli yhtheistyöhenkeä, jota hään luulee tyypiliseksi Toornionlaaksole. ¶
-Met olema tottunheet seurustelheen samala ko met tehemä työtä. Oon olemassa paljon toornionlaaksolaisia jokka oon hyviä tekehmään töitä käsilä ja heilä oon erikoinen luotto omitten käsitten kykhyyn. ¶
Joskus piiain rakenethaan jotaki yhessä, korjathaan huohneet yhessä eli olhaan yhessä krannitten kansa heinänteossa? ¶
Meänkieli minuriteettikielenä oon tietenki matkassa tässä prugrammissa. Åsa ei ossaa puhua sitä mutta ymmärtää aika paljon. Hään selittää kunka hyvvää se tekkee ko saapii olla semmosessa miljöössä missa puhuthaan meänkieltä ja saapii kokea kunka kieli tullee takasi, siittä huolimatta ette oon kulunut vuosia niiltä aijoilta ko viimeksi kuuli sitä. ¶
Hään uskoo kansa ette jos oppii meänkielen vasta täyenä niin sitä eitule hallitheen kieltä sataprosenttisesti. ¶
-Mutta siiheen saattaa tutustua ja saattaa oppia tuntheen sitä. Ja se saattaa riittää. ¶
31 elokuu, 2017 ¶
28 kesäkuu, 2017 ¶
21 kesäkuu, 2017 ¶
Oppilhaat Toornionlaakson kansankorkeakoulusta hakevat väylähelmimysloja Juojoesta. Kuva: Privaatti  ¶
Myyttisellä väylähelmimyslala Toornionväylässä oon jännittäviä haaroja Ruottin kuninkhaansukhuun. Prinsessan Estellin kruunussa Oscar II aijasta saattaa olla helmiä Pohjoisruottista. Piiain Juojoesta Mataringistä? Samala myslala oli kans iso merkitys ko Carl von Linné aatlathiin 1700-luvula.  ¶
Väylähelmimyslaa oon pyyetty helmitten takia 1600-luvusta saakka. Tioitten jälkhiin löyethään vain yksi makeanveenhelmi 2000 myslasta. Silti sitä oon pyyetty kovasti mikä oon tehny ette se nyt oon suojattu. ¶
Jokku parhaiten säilynheistä makeanveenhelmistä oon net jokka hovifroua Ebba Brahe sai Gustav II Adolfilta toistuksena hänen rakhauesta. Oscar II kruunussa vuesta 1844 oon kans iso määrä makeanveenhelmiä jokka saattava tulla ruottista. Kruunu kuuluu tänäpäivänä prinsessa Estellile. ¶
Juojoki Toornionväylässä oli piiain paikka missä kuninkhaaliset helmet kasusit kauhniiksi. Se oon vain siinä joessa, kaks pelikuormaa pohjoisläntheen Mataringistä, missä väylähelmimysla oon löyetty koko Ruottin puolela Toornionväylää. Toissaalta oon kaksi jokea suomen puolela Pellon kohala missä kans oon myslaa. ¶
Väylähelmimysla tullee noin 10-15 senttiä pitkä. Kuorenfäri oon pruuninmusta-sinisenmusta ja ei saa sekottaa tammimyslan kans jolla oon vihertävä kuori. Kuva:Privaati  ¶
Armoton helmenkalastus  ¶
Se haaveiltu elläin löytyy kans muuala Ruottissa, mutta issoin määrä oon lyöty ulos. Helmenkalastus oon syy siihen. Se vaatii kans kirkhaat veet ja ei kestä likkaa. ¶
-Mettä- ja maanpruuki oon tuonu muttaa vetheen ja mysla tukehtuu. Se oon vaikuttannu ette se oon kaonu enämpi ja enämpi, sannoo Rolf Lahti, opettaja Toornionlaakson kansakorkeakoulussa Mataringissä kalastuslinjala. ¶
Väylähelmimyslaa oon löyetty noin 10 kilomeeterin matkan Juojokea pitkin ko oppilhaat koulun kalastuslinjalta tehit inventheerinkin Lääninhallituksen kalastussuojaprujektissä 2007. Työ tehtiin ette tutkia elinmaholisuuet lohele ja taimenelle mikä oon vaatimus myslan lissäintymiselle. ¶
Mysla vaatii kallaa väli-isäntännä. Se merkittee ette simpukka istuu parasiittinä hänen ensimäiset kuukauet taimenen/lohen kiaksissa ennenko se putoaa ja kaivaa ittensä pohjaan. Jos ei ole kallaa niin väylähelmimysla kuolee. ¶
-Viimeksi menny kesänä mie näin ette myslat olit Juojoessa, net olit kiini pohjassa ja net olit aika isoja, sannoo Rolf. ¶
Rolf Lahti, opettaja Toornionlaakson kansankorkeakoulula Mataringissä, oon räknäny mysloja Juojoessa hänen oppilhaitten kans. Kuva: Privaati  ¶
Saattava olla kaapinloovissa  ¶
Väylähelmimysla saattaa päinvaston tammimyslaa mikä kans löytyy Toornionväylässä, kapslata pieniä santamuruja mikkä livahtava kuoren alle. ¶
-Helmet saattava näyttää rumalta ja kurjan näköseltä mutta jokku saattava olla kauhean kauhniita. ¶
Tavalista oon kuitenki ette net oon kupuloisia, pytkyläisiä ja vähän pahan färiset Rolf ei ole koskhaan piättänny helmeä Juojoesta. ¶
-Niitä oon varmasti näilä paikkakunnila kotona ihmisillä. Mutta net helmet jokka koothiin ja jokka olit arvokhaita 40-50-luvula ei olhee semmosia mitä säilytethiin kaapinloovassa koska net saatethiin vaihettaa kuukausipalkhoin. ¶
Mikä kans tekkee väylähelmimyslan niin kiinostavaksi oon ette se kattothaan vanhiimaksi elläimeksi Ruottissa. Yksi simpukka mikä löyethiin oli 270 vuotta vanhaa. ¶
Mitäs sie uskot maholisuuesta ette saa simpukan leviämhään? ¶
-Siihen oon syy ette väylähelmimysloja oon vain kolmessa joessa koko Toornionväylän systeemissä. Se vaatii kauhean hyviä ja kirkhaita vesiä missä oon korkea ph-arvo. ¶
-Mutta kyllä sitä saattaa hunteerata ette ihmiset oon yrittänhee nostaa niitä muihin vessiin koska net annoit rahhaa. ¶
Tänäpäivänä se oon kuitenki kieletty ette koskea mysloin ilman ette saa luvan Laatunsuojaföreninkiltä. ¶
Se mennee 12-20 vuotta ennenko väylähelmimysla kantaa herhneenkokosen helmen niin siittä syystä ei piiain ole ollu intoa saa määrän lissäinthyyn, uskoo Rolf. Hällä oon tuttu joka muistaa läjiä väylähelmimysloja Juojoen rannala ko hään oli lapsi. Ihmiset olit kalastanhee niitä ette kattoa jos niissä olit helmet. ¶
Linné fiksasi kylvön  ¶
Kunkas se oli sitten simpukan kytkeminen kasvitietemiehheen Carl von Linnéhen? Joo, se nuori Carl Linnaeus näki yhelä reisula pohjoisimassa Ruottissa 1732 ette mysloja auasthiin yhen väylän varrela Lapissa. Kauhniita helmiä häikäsi nuorta Carlia jolla jo sillon oli kytkeminen kuninkhaantalhoon. Hään näki tässä maholisuuen laittaa trotninkille kauhniita koruja. Siksi Carl alko helmimyslakylvön Fyrisån:issa Uppsalassa. Hään porrasi reiät mysloitten kuohriin ja laitto sinne kappalheen kalkkia mikä ympäröithiin pärlemuurila. Yritys onnistu. Nuori kasvitietemies sai pyöreitä helmiä ja myi vähän aijan päästä koko hänen eksperimäntin valtiolle. Palkka kylvöstä oli aatelintitteli, siittä nimi Carl von Linné. ¶
Nootti: Lääninhallitus Norrbottenin läänissä työskentellee monessa prujektissä ette parantaa elinolosuhteet väylähelmimysloile. Muun muassa oon estheitä vesissä otettu pois ette kalat saattava levitä. Veet mihinkä kulutus oon vaikuttannu nekatiivisti korjathaan kans. Lähe: Dagens Nyheter, 2014  ¶
Prinsessan Estellin kruunussa minkä hään oon periny Oscar II:lta oon helmiä väylähelmimysloista. Kuva: Privaati  ¶
28 kesäkuu, 2017 ¶
21 kesäkuu, 2017 ¶
24 toukokuu, 2017 ¶
Se oon tärkeätä saattaa meänkieltä ko oon töissä vanhustenhoiossa Toornionlaaksossa.  ¶
-Ei kukhaan meän asukhaista ole täysin ruottinkielinen, sannoo alihoitaja Inger Lejon Mataringin Länsmansgårdenilla.  ¶
Met kohtaama kahvirastila vanhusten asuntolassa, joka oon vain kivenheiton päässä kunnantalosta. Nykyhään 15 henkeä assuu sielä ja kuus alihoitajaa oon kokkointunheet kaffipöyän ympäri. Kaikki vaihettavat helposti, aivan aattelematta, kieltä ruottin ja meänkielen välilä. ¶
-Ko saattaa meänkieltä oon se etu ette pääset paljon lähemäksi näitä vanhuksia ko jos vain saattaa ruottia, Berit Lindberg sannoo. ¶
Puhua vanhusten kansa heän omala tunnekielelä oon tärkeä, net korostavat. Samala het huomaava ette suomen kielen ja meänkielen ero oon aika suuri. Se paljastuu ei vähinthään silloin ko sukulaisia Suomen puolelta tullee käyhmään heän tykönä. ¶
Länsmansgårdenilla kaikki jokka kuuluvat vaikinaisen persunaalin vanheemphaan joukhoon saattavat meänkieltä, nuoreman sukupolven kielitaito oon vähän heikompi. ¶
-Net ei saata ollenkhaan eli vain vähän, Ani Mäki sannoo. Joskus net sanova ette net ei halva mennä näitten tykö ko het itte ei saata heän kieltä. Se tapahtuu eritysiesti silloin ko oon kysymys ihmisistä jolla oon hankalimpia tarpheita. Oon kansa semmonen riski ko ette jokku niistä jokka asuva täälä saattava tulla aggressiiviseksi jos henkilökunta ei saata kieltä ¶
Puhuminen hankala  ¶
Nykyhään ei ole olemassa vaatimusta ette henkilö joka saapii työpaikan Mataringin vanhustenhoissa häätyy saattaa meänkieltä eli suomea. Sitä vastoin oon olemassa vaatimus ette suomenkieliset häätyvät osata ruottia. ¶
Berit Lindberg kasusi ylös Kuivankhaassa, pienenä hään ei koskhaan puhunu meänkieltä ja siirty varhain rajan läheltä ennenko hään siirty takasi 35-vuotihaana. ¶
-Vasta täyenä mie aloin puhuhmaan meänkieltä vaikka mie olen aina ymmärtäny sitä. ¶
Alussa hään tykkäsi ette puhua oli paha. ¶
-Aivan alussa mie käytin sitä vain yhessä täälä asuvitten kansa, en halunu ette henkilökunta olis kuulu minua. ¶
Berit uskoo ette meänkieli vähän kertaa menettää tillaa Toornionlaakson vanhusten asuntoloissa ko nuoremat sukupolvet tykkäävät paremin ruottista. ¶
Ani Mäki ei ole yhtä varma. ¶
-Suomesta hään siirty paljon vaimoja Toornionlaakshoon, ja tyttäriäki toiselta puolen väylää. Ja nehhään puhuva meänkieltä, Ani sannoo.Hään oon itte esimerkki tästä. Ani oli nuin 30 vuotta ko hään vuona 1989 tuli Ruothiin rakkauen takia. ¶
Anin mielestä juuri nämät Suomesta siirtynheet pitävät meänkieltä elävännä. ¶
Länsmansgårdenilla oon yksi meänkielen sanakirja, jota alihoitaja Ani Mäki näyttää meile.  ¶
Jääpii ulkopuolele  ¶
Berit Lindberg kertoo ette oon olemassa riski ette net asujat jokka ei saata meänkieltä jäävät yhessäolon ulkopuolele. ¶
Tästä oon esimerkkiä muualta Toornionlaaksosta, jossa jokku oon valihneet asumisen Ylikaikhnuula siinä pelossa ette het ei pystyisi kommunikoihmaan. ¶
Samala alihoitajat huomaottavat ette henkilökunta koko aijan hyvin helpola siirtyy kielestä toisheen. Se oon etu kaikile, niin ruottin- ko suomenkielisille. ¶
-Ulkopuoliset ihmiset innostuvat siittä kunka met puhuma, Inger Lejon sannoo. Jos emmä löyä suomalaista sannaa niin met otama asian ruottiksi ja jatkama vain puhumista. ¶
Maj-Britt Funck oppi meänkielen ko hään oli 19 vuotta vanhaa ja alko töihiin vanhustenhoijossa. Itte hään ei tykkää ette hään saatta meänkieltä niin hyvin, mutta se toimii. ¶
-Mutta se oon näinki, Maj-Britt sannoo. Sie häyt saattaa kieltä ko sie olet töissä täälä, muuten sie et saata komunikoija asuvitten kansa. ¶
Uusruottalaiset hoitotöissä  ¶
Länsamnsgårdenilla oon yksi vaimo Sudanista töissä ja tämä oon opetellut meänkielisiä sanoja. Sanoja ko hänen, maito, ruoka ja kahvi hään käyttä päivittäin. ¶
-Hyvin tehty, Kati Vedestig sannoo. Uusruottalisila ei tietenkhään ole yhtä helppo olla töissä täälä meilä ko Eteläruottissa. ¶
-Mutta aattele ko meän uusruottalaiset 30 vuen päästä joutuvat vanhustenhoithoon ja menettävät ruottin. Heilä oon vain se heän vanhaa kieli jäljelä, vaikka arabian kieli. Silloin vasta net hankaluukset alkava, Kati hunteeraa. ¶
Alaviite: Tämän artikkelin alihoitajat tulevat hiljemin uuessa artikkelissa, jossa het saavat selittää heän käsityksistä meänkielestä. Onkos se kieli joka tullee säilymhään?  ¶
20 tammikuu, 2016 ¶
18 tammikuu, 2016 ¶
13 tammikuu, 2016 ¶
Pajalassa ei ole koskhaan ollu niin rikas mysikkielämä niinku nyt. Paikan menestysten takana mysikkimaassa oon opettaja Bengt Granberg, sannoo Jordin laulaja Jan Johansson joka nyt halvaa ottaa yli Suomen.  ¶
-Eninosala jokka asuva Pajalassa oon ollu Bengt Granberg mysikkiopettajanna peruskoulussa. Hään pani yhtheen komppiryhmiä, otti sulistiä, ja yhen aikaa hään sai kokhoon parhaimpia komppiryhmiä koko maassa. Nuoret sait seenikokemusta hänen kans. ¶
Jord ja Raj Raj Band saava kiittää Bengtiä kehityksestä, sannoo Jan. Jord oon ollu myötä vuesta 2001 ja Jan oon ollu myötä koko reisun. Pantin merkki oon kansanmysikkiä ja moniäänistä laulua: meänkieli kompattu tornionlaaksolaisila melotiilä. ¶
Tornionlaaksolainen mysikki, kunkas sie sen selvität?  ¶
-Ilosia ääniä mollissa. Tekstissä oon rehelisyyttä ja syvvyyttä. Jokku laulut kansanmysikissä mitä met pellaama saattava olla 200 vuotta vanhat ja siihen oon syy ette net oon vielä jäljelä. ¶
Jan selittää ette mennee paremin ja paremin Jordila. Itte hään oon päättäny ette täyelisesti keskittyä mysikhiin ja ei ennää hajottaa hunteerinkia muuhun mikä ottaa voimia. 2015 loppu kresjentula Jordile joka teki fiiratun retken Upplandissa. Monta päivää marraskuussa net kuljit ympäri, ja annot esimerkkiä heän mysikistä ja selitit kuuntelioile mitä heän tyyli merkittee ja miksi meänkieltä puhuthaan Tornionlaaksossa. ¶
-Olima ittekki yllättynhee ette oli niin paljon tornionlaaksolaisia Upplandissa ja ette oli kohta täynä kaikissa konsäärissä. ¶
Ylpeitä tornionlaaksolaisia  ¶
Jan huomaa ette tornionlaaksolaiset tuleva enämpi ja enämpi ylpeitä heän juurista. ¶
-Ennen saatot tulla jälkhiin esityksen ja sanoa hiljain ette het oon Pajalasta, Mataringistä eli Haaparannalta. Nyt net selittävä ylpeästi heän juurista jossaki pienessä kylässä ulkopuolela – ette kyllä näkkyy ero. ¶
Tornionlaakso oon kuuma ilman eppäilemättä. Jan näkkee uteliaisuuen seuule, kylttyyrile ja kielele. Rajaseutu näkkyy teeveessä, raatiossa, teatterissa…Itte hään uneksii ette Jord jonaki päivänä oon isoila seenilä ja täyttää kylttyyritalot mysikillä. Piiain pääsee Svensktophiin? ¶
-Uskon ette ei ole ko aikakysymys ennen ko The Magnettes Pajalasta pääsee Svensktophiin. ¶
Kunkas monta reisupäivää teilä oon vuessa?  ¶
-170 oli kuintenki 2015. Oon niin ko ei ole niin isoa pypliikkiä Tornionlaaksossa. Halvama mielelänsä pelata täälä ylhäälä mutta ko ei ole riittävästi väkeä, niin häätyy reisata. Oon tullu monta reisua etehlään ja vielä Norhjaan. ¶
Helmikuussa Jan oon myötä konsäärissä Suomeninstityytissä Tukholmassa näytelmälä Tjära människa ja Tornionlaaksolaisen ryhmän WAO: n kans . Mutta ko tämä luethaan WAO oon jo olhee myötä mysikkifästivaalissa Folklandia laivala Talink Silja mikä kulkee Helsinkin ja Tallinin väliä. Nyt WAO halvaa päästä Suohmeen levittämhään heän mysikkiä. ¶
Wilho Akseli Ollikainen (WAO) Uumajassa  ¶
18 tammikuu, 2016 ¶
13 tammikuu, 2016 ¶
11 tammikuu, 2016 ¶
Lotta Svanberg Vojakkalasta tykkää kauheasti vanthuunkutomisesta ja neuloo kaikki omat vaatheet. Kuva: Privaatti  ¶
Lotta Svanbergin vanthuila oon hyymuria. Joskus tyär Vojakkalasta neuloo kirrouksia meänkielelä niihin. Toisela kertaa hään neulaa kiini omala tavala kuvatuita lintuja villasta mutiiviksi.  ¶
Lotta oon kasunu ylös Ylivojakkalassa ja kävi jymnaasian Haaparannala varhain 80 – luvula. Jo jymnaasiassa hään oli kreatiivi ihminen, ja neulo kohta kaikki vaatheet itte. Lotta, joka vasta oon täyttäny 50, assuu Luulajassa ja luominen oon tullu näkösälle Lotan vanthuissa. Henkilökohtasia luomisia villasta missä oon koristheet. ¶
Häntä iski meetian ramppivalo justhiins ennen joulua 2015. Hään tuli näkösälle NSD:hen, TV4:haan ja raatihuun aivan hänen erityisilä joulupuunatilla mitä se myi markkinoila. Vanhoita perintheelisiä mutiivia missä oli nättiä tonttuja sait rohkeita sanomia mitä Lotta neulo niihin.Tonttutyär joka hymyili saatto saa ”Fuck joulua” puhekupuhlaan. Eli tekstirivi missä seisoo ”Äläs nyt joulu!” ¶
-Mie olen tehny puunatia 10 -15 vuotta itteni vuoksi mutta nyt net löit läpi. ¶
Pohjuni se johtuu siittä ette Lotta oon kahela päälä vuen suuriimasta kaupalisesta juhlasta mikä sisältää stressiä ja ostohysteriitä. ¶
Pruterattu taulu missä oon vihanen teksti joulusta. Kuva: Privaatti  ¶
Lotan tarve lua oon vieny hänen vanthuunkutomisseen. Villavanthuut jokka vanutethaan ja sitten koristelhaan jollaki henkilöllä. Heti tullee Kapten Haddock yhtheen vantuusheen ja puhekupula toisseen missä oon sanat saatana perkele. ¶
Internettikuvassa Lotta makkaa saan vantuparin alla mitä hään oon kutonu käsityöryhmässä maanantaiiltoina Luulajan kutojitten kans, Luleå knitters. Tässä käsityöryhmässä kohtaa moni toornionlaaksolainen. Ei yksikhään näistä vanthuista tule samalainen ko toinen ko net oon valhmiiksi koristettu. ¶
Miksis justhiin vanthuita?  ¶
-Alko sillä ette mie kuon SAIK – vanthuita pojale joka pelasi hokkyä Skellefteåssa.Sitten hänen kaverit halusit niitä. Ihmiset alot tillaahmaan mutiivia, niinku Pippi Pitkäsukka eli Norrköping eli stöövarin. ¶
Yllätys masinissa  ¶
Jälimyttäin tuli neulavanuttaminen käynthiin. Lotta vanuttaa villan vilhaan kiini. Nyt sillä oon lintumotiiviaika. Hään ei koskhaan riittaa lintua mutta kattoo kuvasta ja järjestää kaikki ilman mithään. ¶
Kaikki oon tehty puhthaasta villasta. ¶
-Se oon niinku lotin peli tämä vanuttaminen siksi ko sieltä saattaa tulla yhtä mitä konheesta. Joskus tuleva isot ja joskus pienet, vähän niinku itte elämä. Sitä ei koskhaan tiä mihinkä se laskee. ¶
Jokhainen kampe oon erityinen. Tässä oon mustarastas vanutetun vanthuun päälä. Kuva: Privaatti  ¶
24 heinäkuu, 2016 ¶
20 heinäkuu, 2016 ¶
18 heinäkuu, 2016 ¶
Hans Wallmark, muteraatti valtionpäiväjäsen, jonka juuret oon Haaparannala, näkkyy ussein tv:ssä. Tässä tämä 51-vuotias selittää ette hään välistä riitelee maakuntaministerin Buchtin kansa.  ¶
Met jatkama meän sarjaa, jossa tunnistamma lähemin meän valtionpäiväjäseniä, joila oon sitheitä Toornionlaakshoon. Hans Wallamark oli ennen kunnanraatina Ängelholmissa. Tänä päivänä hään istuu mm. valtiopäivitten Puolustuspoliittisessa komiteessä ja Ulkopoliittisessa komiteessä. Hään jätti jo 18-vuotihaana lopulisesti Norrbottenin tarkotuksessa ette opiskella Uppsalassa. ¶
-Olen syntyny Puutissa, kasunu ylös Haaparannala ja äiti, syntymänimi Taavola, oon kotosin Juoksengista. Ko mie olin lapsi met kävimä välistä kylässä Juoksengissa. Äitilä, joka nyt on 81 vuotta vanhaa ja assuu Luulajassa, oon vielä jäljelä tuttuja ja sukulaisia kotikylässä ja se pruukaa käyä sielä ihanassa keskivyön aurinkossa ja enämpi ärryttävitten sääskitten seurassa. ¶
Pruukaks välistä käyä sielä rajaseuvula?  ¶
-Mie freistaan säänölisesti valtiopäiväjäsenenä ja muteraatitten eustajanna pittää vähän enämpi huolta Toornionlaaksosta. Mie olen tämän lisäksi Valtiopäivitten Pohjosmaitten neuoston Ruottin delegasjuunin puhheenjohtaja niin ette rajahankaluukshiin liittyvät kysymykset oon erityisiä ja poliittisesti tärkeitä mulle. ¶
-Sitte ei ole tietenkhään kumma ette mie joskus värkkään vähän ministeri Buchtin kansa, Buchti, joka oon minua jotaki vuotta vanheempi mutta selvä S-prufiili. Mie muistan häntä SSU-laisena ko MUF menesty hyvin Haaparannala 1970-luvun loppupuolela. ¶
Onkos sinun poliittisella agendala kysymyksiä jossa Toornionlaaksola oon ollu suora vaikutus sinhuun?  ¶
-Muteraatitten puolustuspoliittisenna puhemiehenä sitä ei saata kieltää ette meän puolustuspoliittinen ilmapiiri oon huonontunnu viimi vuosina. Arktis ja arktinen ympäristö intreseeraa erityisesti, siiheen mie räknään Pohjos-Ruottinki. ¶
-Tämän lisäksi Haaparannan ja Toornion välinen yhtheistyö oon monela laila toiminu esimerkkinä siittä, kunka paikaliset etustajat pyrkivä selvithään hankalia asioita kaukana heän maitten pääkaupunkista, Stokholmista ja Helsinkistä. ¶
Mitäs oon parasta Toornionlaaksossa?  ¶
20 heinäkuu, 2016 ¶
18 heinäkuu, 2016 ¶
13 heinäkuu, 2016 ¶
Seija Waara rakastaa suuria kuvioita ja ilosia färeja kaikessa, mitä hään tekkee. Kuva: Privaatti  ¶
Vanhan ajan kankhaitten uuskäytöstä vaatheissa, jokka nouattavva 1960- ja 1970-luvutten malleja, oon tullu ahvääriajatus Seija Waaralle Pajalassa. Ompelia oon saannu menestystä Instagrammissa ja Namakirjassa. Tillauksia tullee oiken vyörymällä.  ¶
-Jokhainen vaateparsi oon uniikki, mie ompelen vanhalla tyylillä ja tehen käsin kaiken, Seija sannoo.  ¶
Melkein kaikki kankhaat, jokka hään ottaa työn alle, oova käytettyjä ja niissä näkkyy ajan hamphaan jälki, mutta Seija freistaa kuiten välttää mahollisia vikoja ko hään sovittaa kaavoja. Hään käyttää näitä hänen malleja 3-4 kertaa viikossa ko uusi kläninki taikka väsky syntyy Kaunisvaaran koissa. ¶
-Minun saamista tillauksista suosituin oon pitkähiaenen kläninkimalli, A-malli 1960-luvulta, Seija kertoo, jonka yritys kulkee nimelä Siskoretro. ¶
Seija oon syntynny Suomen Pellossa ja asunnu Ruottissa 40 vuotta. Hään meni ompeliakoulutuksheen ja opetteli vissit hoijot jo sillon, joitten jälkhiin hään tekkee vieläki, niinko päärhmeen piilo-ompelu käsin. ¶
-Käsin päärmätty kläninki laskeutuu siistimmin ko konheela ommeltu. ¶
Hään laittaa lisäksi vuorauksilla ryhtiä kaula-aukhoin. ¶
Seija Waara tuottaa uusia vanhasta kankhaasta. Kuva: Privaatti  ¶
Seija päärmää käsin kaiken mitä tekkee. Kuva: Privaatti  ¶
Vastakohta pikavalmistheille  ¶
Voipii hyvin sanoa, ette Seijan hoijot oova aivan vastakohtia päivän tekstiiliteolisuuen pikavalmistheille. Hän valmistaa kuusi päivää viikossa Naamakirjan ja Instagrammin tuomia tillauksia. Näitten tileille hään laittaa hänen ompelemia uusia malleja ja hänen färikhäitten kankhaitten varastomallit, joista asiakas saattaa sitten valita. ¶
Siskoretro-yritykselle oova tunnusomasia Marimekon tyyliset suurikuvioiset iloset kankhaat. Suunthaus färikhäissiin ja suuhriin kuviihoin ellää muuten nytten uutta aikaa retroihmisten ja yli 40-vuotiihaitten vaimotten parissa. Melko ussein Seija saapii kangaspalan asiakhaalta, joka puolesta oon saannu sen hänen äitiltä taikka mummolta. Saaha kantaa oman lapsuuen vaatepartta antaa aivan erikoisen tuntheen. ¶
-60- ja 70-luvuila aatelthiin, ette se ole mitenkhään outoa, ette olla kirjavasti puettu, sannoo 59-vuotias Seija. Siltä net kaikin sillon vain näytit. ¶
Vanhat kankhaat säilyvä hyvälaatusinna  ¶
Seijalla oon kotona koko joukko kankhaita, jokka oova tulheet hälle kotisivuitten ja naamakirjaryhmitten kautta. Suomessa taikka Ruottissa 50 vuotta aikaa valmistetut kankhaat pitävä ylheensä hyvän laaun pareemin ko tämän päivän pikavalmistheiset, Seija kertoo. ¶
-Jos ei olis kyse juuri siittä, ette materia pittää laaun ja färit, niin ei olis mithään järkeä satsata niitten käythöön uuesthaan. Mie en kans halua käyttää niin paljon minun aikaa semmosheen, joka ei kestä. ¶
Seija ei ole aina ollu ompelianna. Koulutuksen jälkhiin 1975 tuli sen tilale maanviljelys yhessä hänen miehen kans, mikä vei oman ajan, ja ko se sitten lopetethiin, hään meni kotipalvelhuun ja vanhustenhoithoon töihin. Hään palasi takasi ompelun parhiin 4 vuotta aikaa ja käynnisti Siskoretro-yrityksen. ¶
Hään istuu enimäksheen kotona ja ompelee, mutta oon hänet nähty pari kertaa Pajalan markkinoillaki. ¶
-Mie en ehi ookata ympärhiinsä viisaamassa minun hoitoja. Mie ompelenki vain tillauksesta eikä mulla ole mithään ylimäähräistä myytävännä. Mie oon saannu firmoilta usseitaki kyselyita, jokka halvaisit päästä mukhaan myyhmään eelheen minun vaatheita, mutta se ei okein passaa minun työtaphaan. ¶
Meänkielensi Matti Junes  ¶
Siivoustakki 50-luvulta oon nykyhjään mitä suurinta muotia. Kuva: Privaatti  ¶
14 lokakuu, 2016 ¶
11 lokakuu, 2016 ¶
5 lokakuu, 2016 ¶
Tornionlaaksosta kotosin oleva idolivoittaja Markus Fagervall siirtyy terhveysalale. Hään alottaa yhessä olympiavoittaja Lars Frölanderin kans jooghaan ja rentoutumisheen keskittyvät terhveysreisut. Het vetävä 22-27. marraskuuta alotusleirin Espanjassa.  ¶
Markus, joka oon syntynny Övertorniolla ja voittannu Idol 2006 kilpailun, tykkää, ette terhveyellä oon kyllä aina ollu tärkeä sia hänen elämässä. Ko hään oon kierrelly musikanttina ja artistinna vuosikauet, hään ossaa antaa arvon niin treenaamiselle ja ko hyvälle sapuskallekki. Hään suoritti lophuun Uuumajassa äskettäin kokkikoulutuksen. ¶
-Mie oon ollu aina kiinnostunnu treenauksesta, sannoo puolesta entinen jääkiekon pellaaja. ¶
Terhveys oon tullu fölhjyyn ko hään ja eliittiuimari Lasse kohtasit 2008 Jäälä tähtien (Stjärnor på is) nauhotuksessa. ¶
-Sielä met ystavystyimmäki. ¶
Lassella oon kasvispohjasen raviinon terhveyslinja. Vuosi aikaa Markus kysy Lasselta, ette saattasko hään haalia kokhoon joitaki smoothie (heelmäpyre) ja juissi pohjasia reseptiä. Tämän jälkhiin koko hoijosta räätälöity espanjalaisen puulaakin kanssa Mar de Pulpin leirin ja aktiivisen kesäloman suunitelma Almeriassa. ¶
Osallistujat tulevat Espanjassa kohthaahmaan Markuksen ensi siassa kokkina. ¶
Leiri meren rannala (Camp by the sea) konseptin lähtökohtana oon halu antaa uusi alku itten kunki elämälle. Sie saatat ellää stressattua elämää ja lyyä varsin laimin sinun ruokapuolen? Sie kaipaat ottaa lunkisti ja antaa niin kropan ko sielunki rauhottua? ¶
-Met syömmä viien päivän ajan vain nestemäistä sapuskaa, Markus sannoo ja niin kevyesti ko vain mahollista, ette kroppa käyttää raviinnon. Met tulema olheen päivät 2000 kaloorilla niin ette misthään paastosta ole kuiten kyse. ¶
Mutta silti: ainoasthaan heelmäpyrheitä, juissia ja keittoja oon tarjolla. Joogasta ja meditaatiosta tullee päivittäinen ossuus samon ko luennoista; mm. tohturi David Stenholtz´n joka oon asiantuntia ko oon kysseessä ruuan ja terhveyen yhtheyet. Hään oon puhheenjohtajanna Lääkäri tulevaisuuen puolesta-järjestössä. ¶
-Reisun tarkotus oon päästä vähän toppaahmaan vauhtia. ¶
-Met kattoma kans, ette ruokavaliossa oon hyvin vähän sokkeria. Jos sie syöt sinun arjessa paljo rasvaa ja sokkeria niin reisu tullee olheen sulle työläs näitten vierotusoihreitten tähen. ¶
Toissaalta se saattaa olla sulle askel oikeehaan suunthaan ko sie tunnet eron. ¶
Ette reisu olis kaikile niin hyvä elläymys ko mahoolista, kaikin ilmottauvat saava eeltä käsin suosituksia, joita seurata ja lisäksi jotaki fölhjyyn, jota seurata ruokahoijoissa vielä neljän viikon ajan kothiintulon jälestäki. ¶
Markuksen vaimo oon kasvissyöjä (vegan) ja vaikka Markus ei oo itte semmonen, hään oon kuiten tietonen siittä, mitä suuhun pannee. Hään välttää teknisesti valmistettuja (processad) ruokia ja tekkee tänhään jo parempia ruokavalintoja ko muutama vuosi aikaa. ¶
-Jos oon aatus, ette ruualla oon jotakikhaan vaikutusta sinun terhveytheen niin mie piän, ette kannattaa tarttua tilasuutheen ja tulla fölhjyyn tälle uuen alun reissule. ¶
Leiri tulhaan toistamhaan kevhäällä 2017. ¶
Jos sie halvaat tietää lissää niin mene internetin sivuile Marholidays.net (ruottiksi) Maksimissa 30 saapii paikan. ¶
Meänkielensi Matti Junes  ¶
Övertorniolla syntynheelä Markus Fagervallila oon kokkikoulutus ja hään panostaa terveytheen ja mietiskelhyyn. Kuva: Privaatti  ¶
18 lokakuu, 2016 ¶
14 lokakuu, 2016 ¶
11 lokakuu, 2016 ¶
Tuottajalla Deniz Nuray Merdol oon juuret Turkissa mutta tuntee syän yhtheyen Tornionlaakson ja ihmisten kans sielä. Valokuva: Privaatti  ¶
-Nauhotus oon ollu tuntheelinen vaara-laaksorata voimakhaila selityksilä. Se oom päivänselvää ette meänkieli histuurisesti ei ole saanu sen tilan minkä se olis ansainu ruottalaisessa enemistöyhtheiskunnassa.  ¶
Näin sannoo Deniz Nuray Merdol, tuottaja UDSY:ssä, joka oon SVT2:n ”No niin- låt oss prata” (”No niin- alama praathiin”) takana.  ¶
”No niin- låt oss prata” (”No niin- alama praathiin”) oon reportaasisarja meänkielestä. Ohjelmat lähätethiin aprillissä ja maissa tänä vuona neljässä osassa. ¶
Keskelä oon eri perheitä ja yhtheistä niilä kaikila oon ette net halvava saa takasi kielen. ¶
-Yks tarkotus ohjelmalla oon ollu ette kiinostuttaa ja mutiveerata nykysiä ja tulevia sukupolvia, sannoo Deniz. ¶
Toinen tarkotus oon ette levittää tietoa tornionlaaksolaisista ja heän kylttyyristä muuale Ruothiin. Net neljä ossaa kuvvaava eri vaiheita kielelisessä kehityksessä. Kaikila jokka oon myötä oon samalaisia mutta silti erilaisia kokemuksia heän lähestymisessä ottamhaan takasi heän itenttiteetin ja kylttyyrin. ¶
Fuukkys poroile Tornionlaaksossa Valokuva: UDSY  ¶
”Niinku tulla kotia”  ¶
Kieliaktivisti Daniel Särkijärvi Alakaihnuulta toimii ”katalysaatturinna” ja inspiratöörinä. Hään pittää ohjelman koossa, kuuntelee osanottajitten selityksiä ja antaa perheile tehtäviä ette päästä etheenpäin heän yrityksissä. Hänen rolli oon hyvin tärkeä ja Deniz killaa häntä. Ilman Danielia sarja olis ollu kokohnaans erilainen. ¶
Ohjelman johtaja Daniel Särkijärvi nauhotuksitten välissä kuvajan Tony Zaitoonin, UDSY kans. Valokuva: UDSY  ¶
-Meile se oon ollu tärkeä ette saa esile niin aitoja selityksiä ko maholista ja ette net jokka jakava niitä muile tunteva ittensä turvalisiksi. Met halusimma ette net jokka oon myötä tunteva ette net oon tyytyväiset kunka heitä kuvathaan – ja siinä met olema onnistunhee. ¶
Denizelle se oli vähän niinku tulla kotia ko hään kohtasi tornionlaaksolaisia. ¶
-Mulle oon tuttua ette olla hyäntahtonen, perhesitheet, tuntheet ja vielä riiat joita oon. Mie tunnen syän kylttyyrisen yhtheyen niitten kans vaikka mie itte olen turkkilainen. ¶
Monela UDSY:n tuotantoryhmässä oon juuret muissa maissa ja niilä oon kokemusta ette ei kuulua enemistöyhtheiskunthaan kokohnaans. ¶
-Mie uskon ette se oon etu työssä. Minun työkaveritten itenttiteetit ja paikat Ruottissa ei ole olhee päivänselvät eikä minun omakhaan. ¶
Kotifilmaus  ¶
Tahalansa tehty valinta nauhotuksessa oli ette antaa aktöörit joskus filmata ittensä ja heän perheitä. ¶
-Ko oon ryhmä ympärillä ja isot kaamerat oon käänetty vasthaan se saattaa tehhä ette ihminen jännittyy. Kotifilmaamalla se oon enämpi henkilökohtaista. Se tekkee ette kattojat tuleva lähemäksi sitä joka selittää. Muotokielestäkhään ei tule sillon niin ykskertanen. ¶
”Mie näytän kunka oppimisen saattaa tehhä mukavaksi ja kiinostavaksi”, kertoo kieliaktivisti Daniel Särkijärvi. Valokuva: Susanne Redebo  ¶
Issoin haaste  ¶
-Tekninen osa pakkasen kans. Se oon ollu haaste ette kaamerat jähyt niin hoppua. ¶
Nauhotukset oon kans vaatinhee laukkomista sisä- ja ulkoseenitten välissä, mikä oon tehny ette linsi välhiin oon hieny kiini. ¶
Siltikhään ei otettu uuesti nauhotuksissa paljon ollenkhaan, kaikki oon tokymentäärisesti filmattu ja työ oon juossu hyvin, kertoo Deniz. ¶
Yks muu asia joka oli erityistä tuotanon kans oon ette sarja alethiin lähäthään niin varsin nauhotuksen jälkhiin. ¶
-Se oli villin hyvä koska kaikki tuntu verekseltä. ¶
Lähätysaikaki oli paras, kaheksan ja yheksän välissä, mikä oon antanu monele maholisuuen kattoa suoriksi, vaikka osat nyt jälkhiin saattaa kattoa SVT Playssä. ¶
Neljä perettä Tornionlaaksosta oon myötä ohjelmassa. Valokuva: Susanne Redebo  ¶
Saamakos toivoa jatkoa?  ¶
-Joo, met toivoma vielä yhen säsongin. Selitykset, ajatukset ja tuntheet tässä aiheessa ei varhmaankhaan ole loppunhee. Met tehemä työtä asian kans. Lähtökohta oon ollu ette tehhä jotaki mikä oon kauhean tärkeä, ette tehhä jotaki mikä koskee ja innostaa. ¶
13 kesäkuu, 2019 ¶
3 kesäkuu, 2019 ¶
29 huhtikuu, 2019 ¶
By Maja Mella ¶
Moa ja Karin oon erinomhaiset ampasatöörit meänkielele, Gränsälvsgymnasiele, Matarinkile, Tornionlaaksole ja Norrbottenile ko net oon olheet osanottajinna mässoissa nuoritten yrityksessä paikkakunnala, rekiuunialuheela ja kansalisela tasola. ¶
Moa ja Karin oon näyttänheet hyvvää entreprenöörin kykyä asiakhaitten hyvän kohelun ja palvelun kautta. Sitä paitti net oon olheet hyvät tekheen reklaamia omasta yrityksestä mässoissa ja sosialisitten meetioitten kautta, mikä oon johtanu siihen ette En del av Tornedalen UF oon myyny enniiten kaikista UF-yrityksistä Matarinkissä. ¶
Moa ja Karin – teän yritys inspireraa meitä! ¶
3 kesäkuu, 2019 ¶
29 huhtikuu, 2019 ¶
3 huhtikuu, 2019 ¶
Kenestä tullee tämän vuen sääskenpyyön mailmanmestari? Lauantaina 23:nä jyyliä järjestethään uuesti viimi vuen menestys sääskenpyyön MM-kilpailu.  ¶
– Mie luotan musthiin vaatheissiin ja hienhaihuun, paljastaa kilpailukenraali David Uusitalo.  ¶
Matarinki cruising oon tapahtuma joka viekottellee biiliinnottelijoita koko Norrbottenista ja Suomesta. Tämän tapahtuman yhtheyessä lauantaina 23:nä jyyliä Ruottin puolen vanhaan tullitalon lähelä väki saapii taasen pyytä sääskiä. ¶
Viimi vuona tästä epäviralisesta mestaruuskilpailusta tuli jymymenestys. Raatio, TV ja aviisit kaukaa ja läheltä ilmainuit tänne tarkotuksessa dokymenteerata sitä ette kohta 40 sääskenpyytäjjää 30 minuutin aikana tekevät mitä het saattavat tarkotuksessa ette houkutella näitä hirmuja heän tykö. ¶
Kilpasäänöt oon enkkeltit: vissilä aikaa ja määrätyssä paikkaa het pyytävät ja tappavat niin monta näitä verenimijiä ko maholista. Nämät panhaan mukhiin ja yksi jury räknää net. Sääsket häätyvät olla ehheitä, se tarkottaa ette irtonaista siipeä ei räknätä. ¶
Kukas pyytää enniiten sääskiä 15:sta minuutissa? Tule matkhaan kilphaan.  ¶
Viimi vuona jokku kilpailijat lähtivät istumhaan penshaan taa Toornion väylän lähele, sielä oottamhaan surinaa. Toiset laukoit ympäri haavitten kansa ja aattelit ette hyökkäys oon paras taktiikka. ¶
Paljas yläruumis ja hikeä  ¶
Tommy Kyrö Kuivakankhaasta voitti kilpailun tappamalla 217 sääskeä 30:ssä minutissa. Hänen keino oli tummat housut, istua penshaan takana yläruumis palhjaana ja haista hiele. ¶
-Tänä vuona met emmä salli pörhöshaavitten käyttöä, sannoo David Uusitalo. Käet oon se ainua konsti, haavi ei kuitenkhaan pyyä sääskiä. ¶
Kilpaaika oon kansa lyhentynny 15:ta minuthiin. ¶
-30 minuuttia tuntuu aika pitkältä aijalta. Kyllä met taiama löytää voittajan vartissaki. ¶
Voittorahoja tullee olheen tälläki kertaa. Voittajalle annethaan 10 000 kruuna ja sääskikonheen mutta muitaki voittoja oon. ¶
-Hään sano viimi vuona ette hään aikoo tulla takasi, mutta mie en ole kuulu mithään. Tehhään työt tämän asian puolesta. ¶
Onko sääskenjahti-MM hyvä PR-asia vain ei Mataringin kunnale, siittä olhaan eri mieltä. ¶
-Jokkuhaan oon valittanhee ja sanohnee ette se oon huono asia kyläle ko se ei anna hyvvää pr:ää ette oon paljon sääskiä. ¶
Kilpa oon kuitenki auki kaikile ja staarttilaukaus paukkuu nuin klo 15-aikana lauantaina. ¶
Sääskenpyyön-MM:ään kuuluu kansa Classic Car Show. Kuva: Privaatti  ¶
13 kesäkuu, 2016 ¶
10 kesäkuu, 2016 ¶
7 kesäkuu, 2016 ¶
Kääntäjä Linnea Nylund oon yksi Metavisin viiestä kääntäjistä.  ¶
Linnea oon 65 vuotta vanha ja assuu Markusvinsassa. Hään on toiminut kääntäjännä siittä asti ko meänkielestä tuli oma kieli. ¶
Selitä jostaki jota olet kääntäny.  ¶
– Mie uskon ette mukaviin käänöstyö oon ollu Mummun kissa, jonka met käänsimä yhessä meänkieltä puhuvassa joukossa jossa oli kaksikymmentä henkeä Markusvinsasta ja Teurajärvestä. ¶
Mikäs oon suuriin hankaluus kääntämisessä ruottista meänkiehleen?  ¶
– Toimivan kielen löytäminen, kielen joka selittää tarkhaan sitä mitä alkuperäsessä meeninkissä sanothaan, mutta sama prubleemi oon tietenki olemassa kaikitten kielten kääntämisessä. ¶
Mikäs asia se tekkee meänkielen niin erityiseksi?  ¶
-Se oon rikas ja mehevä kieli joka kertoo enämpi teoista ko kampheista. Oon olemassa kauhean paljon erilaisia verbiä jokka selittävä enämpi ko yhen merkityksen, esimeskiksi keittää saattaa olla vain keittää mutta kansa keitelä eli kiiskhauttaa, mikä riippuu siittä kunka se tehhään. ¶
Sinun meänkielinen lempisanonta?  ¶
– ”Aamusta päivä pissiin” ja ”Toimi työn tekkee ja raai rahan maksaa.” ¶
Meänkielen tulevaisuus?  ¶
– Mie uskon ette meänkieli kaikista huolimatta tullee säilymhään. Alkaa olheen enämpi ja enämpi nuoria jokka huomaava kielen charmin ja tykkäävä ette se oon tärkeä ja arvokasta oppia. ¶
Linnea ja hänen sisaret. Kuva: Privaatti  ¶
16 kesäkuu, 2016 ¶
13 kesäkuu, 2016 ¶
10 kesäkuu, 2016 ¶
SVT:n Mattias Barsk alkaa käyttämhään uutta konseptiä jossa nuoret viideobloggaavat minuriteetit nostethaan framille. Kuva: Privaatti  ¶
Tulevanna kesänä meile näytethään osia artistiduon The Magnetteksen arkipäivän suurista ja pienistä tapahtumisista. Omila viedoleikkauksilla ilman reportteria, joka koko aijan kyselee, kattojat kuttuthaan tutustumhaan viien minuriteetin olohuohneishiin.  ¶
– Met saarnaama paljon näistä nuorista mutta se oon parempi ette het itte puhuvat heistä ittestä, sannoo Mattias Barsk, SVT:n minuriteettikielitten prugramminkehittäjä.  ¶
SVT tekke uuenlaisen satsauksen saahmaan nuoret kattojat intreseeratuiksi. ¶
Minun squaddi (suunile sama ko Minun laaki), siksi oon se malli kastettu, johonka minuriteetin nuoret pellaavat sisäle lyhyjä viideoleikkauksia heän omasta elämästä, joita sitte panhaan SVT Play:hiin. Ajatus oon ette viideoleikkaukset lyöthään yhtheen ja julkasthaan ”tavalisessa” SVT-prugrammissa loppupuolela tätä vuotta. ¶
-Met olema hakehneet viideobloggaajia minuriteettijoukoista, lahjakhaita ja vahvoja prufiiliä, joitten kansa met halvama olla yhtheistyössä, ja met olema löytänheet kuus tämmöstä. Tästä syntyy bloggamista vaikka viideossa, suunilheen samala laila ko mitä Klara Henry-prufiili tekkee. ¶
Ajatuksella, ette näissä leikkauksissa ei käytetä reportteria, oon selitys. Mattias oon jo monena vuona freistanu vähentää reportteritten merkitystä tämmösissä dokymentäärikappalheissa. ¶
-Pruukathaan sanoa, ette reportterit on tielä kertomuksille. Net tulkittevat ja selittävät asioita ja se saattaa oikeasthaan tulla estheeksi sillä laila ette sanoma ei mene perile. ¶
SVT tullee olheen matkassa tukena bloggaajille mutta ei ohjaa itteä kertomusta eikä niin paljon sisältöäkhään, joka pittää olla persoonalista ja läheistä. ¶
Innottaa toisia  ¶
– Mie uskon ette tämä tullee inspireeraahmaan muita. Heän viideoblogissa oon varmasti kaikile paljon ittetuntemusta. Tyttärenä, teiniikäsennä, Pajalassa asuvanna, mysiikistä kiinostunheena … ¶
Malli sallii ette het filmaavat heitä itteästikki, toinen toista ja muitaki sielä ympärillä. ¶
– Met saama kaikin seurustella heän kansa läheisinä kumppaninna. ¶
Poronhoitajhaan Ber-Jona Labbhaan Karesuanosta oon kansa otettu yhtheyttä ja se aikoo jakkaa muile tietoja hänen omasta elämästä ja hänen hunteerinkistä. Hään hautoo ussein omassa mielessä sitä, kunka hään jaksais, mihinkä hänen pitäs käyttää ommaa energiiaa. Kysymykset jokka oon aika ylheisiä niilekki joila ei ole poroja. ¶
Aikomus oon ette näitä viideobloggia alethaan julkasheen SVT Play:ssä kesän alkupuolela. ¶
– Met halvama näyttää ette tämä oon Ruottia. ¶
13 huhtikuu, 2017 ¶
11 huhtikuu, 2017 ¶
5 huhtikuu, 2017 ¶
Pipliotekaarie Anna-Leena Forsberg Suomeninstityytissä toivoo ette enämpi toornionlaaksolaisia tullee Suomeninstityythiin joka oon Birger Jarlinkaun tienoila. Valokuva: Susanne Redebo  ¶
Suomeninstityytin kirjasto aikoo ostaa ison määrän kirjalisuutta meänkielelä. Samala kirjastonhoitaja Anna-Leena Forsberg sannoo tervetuloa toornionlaaksolaisile huohneissiin Stureplanila Stokholmissa.  ¶
– Se mennee kans hyvin kaukolainata meiltä oman piplioteekin kautta läänissä koska meän piplioteekki oon klassattu kansanpiplioteekiksi, hään sannoo.  ¶
Suomeninstityytin huohneet 1890-luvulta omistethiin ennen Kristiliseltä föreninkiltä nuorile miehile ennenko Suomen föreninki osti net.1970-luvula kirjasto järjestethiin ja siinä oon tänäpäivänä Ruottin issoin suomenkielinen kirjakokoelma. ¶
– Met olema spesiaalipiplioteekki joka toimii kansanpiplioteekkinä. Kaikki jokka asuva Stokholmin läänissä oon tervetulheitä käyttämhään sitä. ¶
Seinäin sisäle mahtuu suunile 19000 meetiata. Issoin osa materiaalista, suunile 90 prosänttiä, oon suomeksi ja loput ruottiksi. Ruottinsuomalaiset kirjat oon omala hyllylä. Kirjastossa oon kans laaja kokoelma ruottinkielistä kirjalisuutta, suomalaista ja ruottinsuomalaista kaunokirjalisuutta ja fakkikirjalisuutta Suomesta. ¶
Menny syksystä saakka oon erityinen hylly meänkieliselle kirjalisuuele. Se ei ole vielä niin suuri. ¶
– Mutta meilä oon varhmaan enämpi titteliä muuala täälä huohneissa, sannoo piplioteekkiasistentti Eija-Liisa Knuutinen joka oon sanu tehtäväksi ette koota net kokhoon. ¶
Ko paikalisosasto Toornionlaaksolaiset Stokholmissa vierailit piplioteekissä aprillissä niin kokoelma oli aika vaatimaton, piiain 40 titteliä, mutta Anna-Leena Forsberg ilmotti ette se oon vain alku. ¶
Se ei ole aivan kirjoja meänkielelä jokka oon kiinostavat saa kiini mutta kans kirjalisuutta ruottiksi jokka selittävä rajaalueelta. Ja kirjoja jokka kirjailiat joila oon juuret Toornionlaaksossa oon kirjottanhee. Esimerkiksi Katarina Kieri, Tove Alsterdal, Gunnar Kieri, Mona Mörtlund… ¶
Hylly missä oon kirjalisuutta meänkielelä ja meänkielestä ei ole niin pitkä tänäpäivänä mutta tullee kasuamhaan tulevaisuuessa. Valokuva: Susanne Redebo  ¶
Saattaa kaukolainata kirjoja  ¶
– Met olema aatelhee ette hylly kasuaa hyvin pitkäksi. ¶
Net jokka käyttävä kirjastoa enin tänäpäivänä oon ruottinsuomalaiset. ¶
– Se olis mukava jos toornionlaaksolaisetki tulisit meile, ko mie tiän ette monela piplioteekilä oon kauhean pienet kokoelmat meänkilisiä kirjoja. ¶
Niin sanotut kuljetusloovat maholistava kaukolainaamisen, mikä merkittee ette saattaa tilata kirjoja yhestä kirjastosta Stokholmin läänissä ja jättää takasi toisseen. ¶
Suomeninstityytti meinaa nytt käyä läpi millä förlaakila oon meänkielisiä kirjoja ja ottaa yhtheyttä niitten kans. ¶
Piplioteekkiasistentti Eija-Liisa Knuutinen selittää ette se oon tetektiivityötä ette saa framile mikkä förlaakit markkinoitteva meänkielistä kirjalisuutta. ¶
Anna-Liisa Forsberg oon saanu käsityksen ette se oon vähän jokka kirjottava uusia kirjoja minuriteettikielelä. ¶
Piiain sie saatat tipsata henkilökuntaa mistä net löytävä uusia ja vanhempia kirjoja meänkielelä? Meilaa [email protected]  ¶
20 huhtikuu, 2017 ¶
13 huhtikuu, 2017 ¶
11 huhtikuu, 2017 ¶
By Birgitta Rantatalo ¶
Stefan Aro näkkee paljon puutetta meänkielisissä käänöksissä mitä viranomhaiset tillaava erilaisista toimistoista. K  uva: Ruottin kirkko   ¶
Meänkielenkääntäjistä oon puute. Siksi suunitelhaan käänöskoulutusta Matarinkhiin millä oon haaroja Suomessa ja Norjassa.  ¶
-Monta käänöstä mitä mie olen nähny, mikkä oon olhee kytketty eri laitokshiin oon olhee kelvottomia, sannoo Stefan Aro, prujektijohtaja Samverkansplattform för minoritetsspråk på Nordkalotten (Yhteistyöpetusta vähemistökielile Pohjoiskalotilla).  ¶
Suunitelma esitutkinthoon käänöskoulutuksele tehhään yhessä norjan Kainuun instityytin ja Oulun yniversiteetin kans ja oon merkittävä osa yhteistyöperustasta mihinkä Interreg Nord oon myöntäny rapea kaks miljoonaa. Perustan tarkotus oon ette lisätä yhteistyötä kolmen pohjoismaan keskelä, mikkä painiva samalaisitten ongelmitten kans mikkä liittyvä meänkiehleen ja kväänin kiehleen. Oulu oon kans ainua laitos Pohjoismaissa mikä tekkee tutkimusta meänkielestä. ¶
Hilde Skanke eustaa yhtheistyössä Norjan Kvensk instituttiä. Valokuva: Ruijan Kaiku  ¶
Niina Kunnas Oulun yniversiteetistä oon myötä prujektissa. Valokuva: Heidi Niemelä  ¶
Kauon oon puhuttu puutheesta meänkielenkääntäjistä jokka saattava auttaa virastoja, kuntia, rekiuunia ja olletikki förlaakia. Kääntäjitten seurassa oon tänäpäivänä moni vanhempi pansunääri samala ko iso osa töistä virastoja kohthaan tehhään toimistoissa missä oon puutheelista tietoa. ¶
– Met saima jo vuosi aikaa nähhä joitaki työpruuia missä yks kunta oli keskelä hankintaa – ja siinä oli paljon vaila laatussa. Se tuntu siltä ette joku olis leikkiny meänkieltä. Ihmisethään hyöyttävä ittensä tästä! ¶
Tämä huomaaminen anto ajatuksia miltä kääntäjäntilane näyttää Pohjoiskalotilla. ¶
Minuriteettilaki jällaa kaikissa maan kunnissa niin kaikki häätyvä joskus käyttää meänkielisiä käänöksiä. Hallintakunnila oon erityinen vastuu, koska laki oon vahvempi sielä, mutta net kans käyttävä toimistoja isossa määrin näile töile. Sen lisäksi oon Sveriges Radio (Ruottin Raatio), SVT (Ruottin Teevee), UR (Koulutusraatio), Tornionlaakson teatteri, Folkhälsomyndigheten (Kansanterhveysvirasto), Skolverket (Kouluvirasto)… Listan saattaa tehhä pitkäksi. ¶
Mataringin kunta oon pääomistaja Interreg-prujektile joka oon kytketty kääntäjäkoulutuksheen. ¶
– Etu tässä esitutkimuksessa oon ette met saatama rakentaa verkostoa ja kehittää pätevyyttä omassa osastossa kunnassa mihinkä met suunittelema Kielikeskuksen. Tämän prujektin kautta met saama hyvvää voimaa ja yhtheyttä Norjan ja Suomen kans. ¶
Mitäs tapahtuu nyt?  ¶
– Met meinaama tehhä esitutkinon 19 kuukauen aikana ja kartottaa kääntäjätilantheen Ruottissa ja Norjassa. Tutkijoita Oulun yniversiteetissä auttava meitä kartotuksessa. ¶
Se tullee näyttämhään kukka käyttävä kääntäjiä, mutta kans mikkä henkilöt saattava auttaa siinä. Haastatteluja ja enkäättiä tullee olheen pohjana kehityssuunitelmale joka valmistaa käänöskoulutusta. Prujekti valmistuu 31 lokakuuta 2021. ¶
Koskas sie uskot ette käänöskoulutus pääsee käynthiin?  ¶
– Nyt alkaa tulla hoppu. Net jokka tänäpäivänä tekevä käänöksiä, alkava käyhmään vanhaaksi ja met tarttema ottaa taltheen heän kompetensin .  ¶
Tornionlaakson Kansankorkeakoulusta Mataringissä saattaa tulla Kielikeskus meänkielele ja nyt rakenethaan verkostoa siihen. Valokuva: Tornionlaakson Kansankorkeakoulu  ¶
Tohimakos sanoa 2022?  ¶
-Jos Kielikeskus tullee totheen 2022, niin varhmaanki. Tornionlaakson Kansankorkeakoulu oon hyvin pusitiivi siihen ja se oon tärkeä ovi meile. ¶
28 huhtikuu, 2020 ¶
30 maaliskuu, 2020 ¶
3 maaliskuu, 2020 ¶
By Birgitta Rantatalo ¶
Bo-Lennart Uusitalo oon saanu koulutusta ruanlaitossa Hanoissa Vietnamissa ja tykkää kummastaki tornionlaaksolaisesta ja vietnamilaisesta ruasta. Valokuva: Privaatti  ¶
Löytyy yks kitisevä lisä kahviin, mikä oon erityinen Tornionlaaksole. Bo-Lennart Uusitalo Porjuksessa tuntee isoa rakhautta kahvijuustole ja Tornionlaakson ruale. Tässä hään jakkaa paikkakunnan tipsiä ja resähtiä.  ¶
Into ruale sai vauhtia ko hään 19-vuotihaana sai syövän. Ison osan päivistä hään vietti kotona köökissä Aapuassa missä hään saatto seurata äitiä joka leipo ja laitto ruokaa. ¶
Pehmeäleipä Bo-Lennartin mallila oon erityisen sitkeä joka erottaa sen Hönökakosta. Valokuva: Bo-Lennart Uusitalo  ¶
-Se harvon tartti tarkkoja mittoja, se oli vain ette mennä kenninkin päältä hään aina sano. ¶
Syksyksi hään julkasee kirjan ruottiksi ja meänkieleksi ruanlaitosta pohjosessa. Siihen hään kokoaa resähtiä ja kylttyyrihistuurilisia kertomuksia ruasta Tornionlaaksosta. ¶
Kahvijuusto ko se oon vastapaistettu. Valokuva: Bo-Lennart Uusitalo  ¶
Bo-Lennart muistaa rakhauella kahvijuuston hänen lapsuuesta Aapuassa. Hänen setän vaimola oli lehmiä ja se teki juustoja maijosta, niin teki moni muuki vaimo hänen suvussa. ¶
-Se oon vanhaa perine Aapuassa ette tehä juustoa ja minun mamma ja farmuuri tehit sitä kans. ¶
Hään selittää ette Tornionlaaksossa käytethiin vissin tyyppisiä haapapärheitä poikkisahhauksen pinnasta ko puut olit kaaettu. Pärheistä laothiin neliskanttisia pohjia minkä päälä juusto oli pesässä. Laotun pärepohjan alle panthiin helläloova mihinkä vasla/hera valosi. ¶
Etu haavan käyttämisessä sen siihaan ko muitten puulajitten oon ette haapa ei anna yhthään makua. ¶
-Minun pappa oli töissä Svea skogile ja sai ottaa haapapärheitä mettästä, hään opetti mulle minkä tyyppinen haapa toimii. ¶
Mutta se oli siihen aikhaan se. Bo-Lennart käyttää tänhään mielumin perintheistä uuninkestävää paiformua paistamisheen. Samala ko met saarnama hään oon tekemässä kahvijuustoa köökissä. ¶
-Justhiins nyt massa siilathaan vanhaan köökinhantuukin läpi. ¶
Siivilä toimii kans hyvin, mutta sillon isompia osia harmajasta vaslasta tullee matkhaan ja siittä se ei tykkää. Vaslasta Bo-Lennart leipoo ruisleipää, koska hään vastahakosesti viskaa semmosta minkä saattaa ottaa taltheen. ¶
Aine kahvijuustosta siilathaan köökihantuukin läpi. Valokuva: Bo-Lennart Uusitalo  ¶
Ruisleipä jossa oon vaikutusta Suomesta. Valokuva: Bo-Lennart Uusitalo  ¶
Ko juustoaine oon saanu valota se pyöritethään palloksi ennenko se panthaan forhmuun, painethaan tasaseksi ja paistethaan. ¶
-Moni valittaa ette kahvijuusto maksaa niin paljon, nuin 200 kruunua kilo, mutta jos hunteeraa kunka paljon työtä siinä oon takana…..? ¶
Kunkas sie mielumin syöt sen?  ¶
-Mie palottelen sen ja panen kuphiin, kaajan kuumaa kahvia siihen ja sitte jauhosokkeria pääle. ¶
Kahvi jähtyy hopusti kylmästä juustosta, niin uutta kuumaa kahvia kaajethaan niitten haileitten neliskanttipalasitten pääle. Toinen malli syä juuston oon jälkiruokana. Sillon juusto leikothaan pitkhiin viipalheishiin mikkä laothaan forhmuun ennenko net lämmitethään pesässä (200 kraijaa) 10-15 minuttia. Tarjothaan hillasyltin ja vispatun kretan kans. ¶
Bo-Lennart hunteeraa laajentaa repertuaaria ja pruuata panna juuston peilin pääle, joka oon tehty tornionlaaksolaisista vaaraimista mikkä oon miksattu fluursokkerin kans. Saattaa piiain tulla kaunis kuva kirhjaan mikä tullee syksylä? Facebookryhmässä ”Tornionlaaksolaisia reseptiä” löytyy enämpi Bo-Lennartin resähtiä. ¶
Jästinisupyötkyt syöthään siivoiksi leikattunna maijon kans. Valokuva: Bo-Lennart Uusitalo  ¶
Bo-Lennartin kahvijuusto (nuin 500 krammaa)  ¶
2 liiteriä stantartimaitoa ¶
1/2 tl krettaa ¶
2 tlk lööppeä (löytyy aputeekissä) ¶
1 tlk suolaa ¶
Kaaja maitoa ja krettaa 3-liiterin pathaan, mielelhään teflooni. ¶
Lämmitä maito 37 °  C. Nosta pois ja sekota lööppe siihen ja anna sen istua niin kauon ette neste oon hyytyny (tullu juustoksi). Siinä mennee nuin 30 minuttia. ¶
Liikuta varovasti ainetta reikäkauhala paassa matalalla lämmölä niin kauon ette aine oon sormenlämmin. Siirä varovasti juustoainetta laijoilta keskele. ¶
Ko juustoaine oon koottu palloksi, lämmitä se kiehumispistheele. (Ei saa kiehua) ¶
Ota ylös juusto ja pane se juustoforhmuun/siivilhään ja paina pois niin paljon vaslaa ko maholista. Pane paino pääle ja anna istua jonku tiiman ette loppu vaslasta painuu ulos. ¶
Lämmitä pesä 200 °  C. Paista juusto hyvinvoijeltussa uuninkestävässä formussa kunnes se oon saanu fiinin färin. ¶
Mie paistan minun juuston laotun prikan päälä mikä oon tehty haapapärheistä minkä mie panen uuninrehkilön pääle ja panen formun alle. Mie pruukan kans kääntää juustoa kerran paistonaikana. ¶
Säästä vaslan juustosta, siittä sie saatat leipoa ruisleipää. ¶
30 maaliskuu, 2020 ¶
3 maaliskuu, 2020 ¶
4 helmikuu, 2020 ¶
Monala oon syän Kangosessa mutta assuu Luulajassa. Valokuva: Reino Jillker  ¶
– Mulle runoileminen oon kohta niinku henkiä, mie aina kirjotan runoja. Se oon minun malli hunteerata olosta, selittää tuntheitä sanoila, sannoo kirjailia Mona Mörtlund.  ¶
Mona oon puetti, tramatiikkeri ja kirjailia. Hään oon kirjottannu kirjoja, filmiä ja teatterinäytelmiä, oon tuottanu Ruottin Raatiolle ja Ruottin Teeveele ja tekkee käänöksiä meänkielele. Hään synty Kangosessa ja hällä oon syän sielä vaikka hään oon siirtyny ympäri ja assuu nyt Luulajassa. ¶
Yks Monan issoimista saavutuksista oon ette hään oon ottanu meänkielen Dramatenhiin Stokholmissa. ¶
– Dramaten oon kaikkiin meän kansanseeni niin se oon aivan oikeen ette kaikki kielet pitävä olla sielä. ¶
Toornionlaaksolaisten omat ramsat  ¶
Mona kirjotti hänen ensimäisen kirjan meänkielelä Monica Johanssonnin kansa yli 30 vuotta aikaa. Kirja missä oon muun muassa ramsoja ja leikkiä mitä hään ja Monica kokosit kulkemalla läpi Toornionlaakson ja puhumalla monen vanhaan ja monen kläpin kansa. Mona oli sillon esikoulunopettaja ja halusi käyttää meänkieltä mutta kaipasi materiaalia. Socialstyrelsin ja Haaparantalaisen kielelisen mentturin Matti Kentän tuen avula kirja tuli ulos nimelä Moron, moron, ostaks`poron. ¶
– Mie muistan ette moni eppäili kunka met saatama kirjottaa semmosta mikä oon vain puhekieli. ¶
Kirja tuli menestys. Ensimäinen painos mikä oli 3 500 kappaletta loppu 1,5 kuussa. ¶
Tänäpäivänä moni nostaa meänkielen Toornionlaaksossa, muut kohta kattova ylön sitä. Miksis se oon niin?  ¶
– Se tullee aina olheen eri mielipitheitä. Se aika ko kieli ei ollu missään arvossa oon jättäny jälkiä ihmisissä. Jokhainen häätyy mennä itheensä ja tuntea kunka paljon halvaa ottaa ossaa näihin asioihin. Ei saa tuomita ihmisiä, häätyy olla siiaa monele mielipitheele. ¶
Monan viiminen kirja suomeksi ja yksi käänös kahesta entisestä ulosannetusta runokirjasta. Valokuva: Reino Jillker  ¶
Kahesta runokirjasta tuli yksi  ¶
Monan viiminen työ tuli ulos viimi kevväinä ja sisältää kaks runokirjaa ruottiksi mikkä Irene Piippola oon kääntäny suomeksi (Väyläkirjat). Muistan mettäaukion, lämmön iholla oon kirjan nimi mikä sisältää runokokoelmat Aamuvyö ja Mörtlundin Mona. ¶
Kesän aikana hään oon kirjottannu viis selitystä meänkielelä Ruottin Raation lastenohjelmille Maakinen kriini ¶
Mona selittää kunka kertomukset tuleva hälle. ¶
– Mie saan aina paljon inspirasuunia ko mie liikun ja marsin ulkona. ¶
Niinä vuosina ko Mona asu Toornionlaaksossa hään ajo piiliä aika paljon. ¶
– Jotaki löysää ko mie olen liikheilä. ¶
Joskus kauon aikaa sitten hään kuuli yhestä ameriikalaisesta tutkimuksesta mikä näyttää ette ihmiset jokka asuva väylän varrela tuleva liikuvaiset. ¶
– Mie näin väylän koko aijan minun klasista ko mie kasusin ylös, niin se piiain pittää paikkansa? ¶
Tässä tullee pruui yhestä Monan runoista: ¶
Ennen ko sie lähet  ¶
met menemä jänkäle  ¶
Oon kuutamaa  ¶
ja ilta, vähän viileä  ¶
Hillat oon isot ja kypsät  ¶
Emmä sano paljon toisile  ¶
Mitäs met sanosimma?  ¶
Sie lähet huomena  ¶
Se oon väistämätöntä  ¶
Met istuma hiljaa valkean vieressä  ¶
Oon fiinit hillat tänä vuona, sie sanot  ¶
Ja niin se oon  ¶
1 marraskuu, 2016 ¶
26 lokakuu, 2016 ¶
25 lokakuu, 2016 ¶
Ylitornion pakolaiset testaava Akeniuksen kielikursia, mikä hopusta opettaa heile ruottia. Göran Lahti oon paljosti materiaalin takana. Kuva: Privaatti  ¶
Kaksi tornionlaaksolaista auttaa yhtä miljartääriä kokoahmaan kielikursia maahanmuuttajille. Lahen pariskunnala Övertorniolla, Göranilla ja Sofilla, oon kokopäivähommana tuottaa sisältöä internethiin Roger Akeliuksen ruottin kielikursille.  ¶
-Melken kaikki materiaali pelathaan täälä Turovaarassa, sannoo Göran, jolla oon tuotantostuudio hänen kotona.  ¶
Göran Lahti oli ennesthään Övertornion kunnan tie’ottajanna ja sai siihheen aikhaan kontaktin monimiljartäähriin ja kiintheistötten omistahjaan Roger Akeliuksheen, joka oon filantrooppi ja satsaa vartheen otettavhiin projekthein. SOS Lapsikylät oova muitten muassa saahneet puoli miljaartia tältä liikemieheltä, joka nytten assuu Bahamalla. ¶
Akeniuksen viihmeinen satsaus liittyy ruottin on-line nettipelhiin, joka oon ilmanen ja jossa ei oo reklaamia. ¶
Otethaan käythöön pitkä ootusaika  ¶
-Ruottissa ei maahanmuuttajat saa opiskella heile tarkotettua ruottia ennenko het oova saahneet ittele oleskeluluvan. Ja siinä saattaa mennä aikaa ennenko sen saapi, Göran sannoo. ¶
Rogerin visionna oon saaha pakolaiset heti asettumhaan niin, ette heilä ole vain pelkkää passiivista oottamista, ko het saava oppia kieltä ja päästä sisäle yhtheiskunthaan. Mutta tätä varten tarvithaan ohjaajia, jokka opastavva vastatulheita ja viisaavva Akeliuksen kielikursin avula heile maholisuuksia. Tässä oonki projektin suuriin haaste ko monila maahanmuuttajista ole kethään, joka auttas heitä etheenkäsin. ¶
Tähhään saakka kursia oon ollu enimäksheen raahvaile, mutta Sofi, jolla oon esikoulutausta, oon alkannu tehhä tekstejä ja käsikirjotuksia, jokka passaavva kläpeillekki. ¶
-Mie tehen sen etupäässä niin ette mie näyttelen lukuharjotuksia ja pellaan musiikkia, Göran sannoo. Mie luen kirjalisuuen ja oppitunnitten tekstejä. Vaikkapa ”Hei, mitäs kuuluu?” ja semmosia yksinkertasia fraaseja. ¶
-Sitä voipii niinki aatella, ette Ruottin maahanmuuttajat saava jotaki haijua samala Tornionlaakson murtheestaki, Göran naurahtaa. ¶
Sofi Wiippa Lahti esittellee Akeliuksen kielikursia Haaparannala vapaaehtoistyötä tekeville opettajille. Kuva: Privaatti  ¶
Saksa oon tulossa  ¶
Viitisentoista ihmistä tekkee työtä erilaisten kursien ja niitten sisälön kehittämiseksi. Roger Akeliuksella oon nytten meininki, ette Saksaki otettassiin fölhjyyn tähhään konsepthiin, mikä tois pyöreästi 100 miljoonan kruunun menot. Saksassa oon yli miljoona pakolaista, jotenka tarve oon sielä vieläki suurempi. ¶
-Mie oon justhiinsa rakentannu stuudion Göteporhiin heile, jokka tekevä työtä saksankursin kanssa, Göran kertoo. ¶
Hunteerauksia oon siittäki, ette Akelius ajan kans lähtis fölhjyyn niin ranskan- ko englanninkielenki markkinoile. ¶
Saattasko tässä olla jotaki heile jokka halvaisit oppia meänkieltä?  ¶
-Ko mie olin Övertornion tie’ottajanna, mie tapasin usseita nuoria vanhempia, jokka itte osanheet meänkieltä, mutta jokka halusit, ette heän kläpit oppisivva praataahmaan sitä heän isovanheemitten kanssa. Jotenka tarvetta ja mielenkiintoa oon. ¶
Mutta sitä, ette justhiinsa Roger Akelius suuntautus rajan väheemistökiehleen, Roger ei piä toennäkösennä. ¶
-Roger helppaa heitä, jokka oova enniiten suojattomia maailmassa niinko SOS Lapsikylän lapsia. Hänenki häätyy rajata. Mutta tämä konsepti oon kuiten passattavissa kyllä meänkiehleenki. ¶
Meänkielensi Matti Junes  ¶
Övertorniolainen Göran Lahti oon rakentannu stuudion Göteporhiin Akeniuksen konttoriväele. Kuva: Privaatti  ¶
26 lokakuu, 2016 ¶
25 lokakuu, 2016 ¶
21 lokakuu, 2016 ¶
Haaparanta oon saannu kaupunkhiin leirintäaluheen Tornionjoen törmäle, mistä oon hyä näköala Suohmeen käsin ja joka oon aivan kävelymatkan päässä Ikeasta.  ¶
-Rajalla asuminen oon meile etu ja voipii tarjota elläymyksiä moleemin puolin rajan, sanno Per Kenttä, Asplöven HC:n klypipomo, jolla oon vastuu henkilökunnasta.  ¶
Usseita vuosia Haaparannan kunta oon ollu leirintäaluetta paitti. Entinen menetethiin siinä ko Cape East muutethiin asuntoaluheeksi. ¶
Tämä leirintäalue, jonka takana seisoo Haaparannan kunta, oon täysin rakennettunna pyöreästi 17000 neliötä koolthaan. Jääkiekkoklypi Asplöven HC huolehtii sen toiminasta ensiimäisen vuuen ajan. ¶
Ensimäisennä heinäkuuta vihithiin ensimäinen etappi, joka käsittää 43 sähköstettyä asuntoauto- ja vaunupaikkaa. Nousevanna vuonna paikkojen luku tuplathaan. ¶
Haastattelun aikanna saatethiin lophuun vasthaanottopykinkin maalaushomma ja montteerathiin toaletit ja suihkut vihkimisen alta. ¶
-Met olema saahneet villin pusitiivista pallautetta ihmisiltä. Monet tykkäävä, ette tämä hoito ois häätynny tehhä jo aikaa sitte, sannoo Per Kenttä, joka tullee palkkaahmaan niin leirintäaluheen henkilökunnan ko hommaamhaan seuran puolesta henkilökuntaa samon ko kunnalta kesäsiihaisia. ¶
-Mie toivon, ette tämä suuniteltu hoito viekottellee ihmisiä toppaahmaan Haaparannala pitemphään ko vain yhen päivän. ¶
Haaparannan leirintäalue oon aivan Tornionväylän rannala. Kuva: Privaatti  ¶
Kilpailioita ei ole  ¶
Meilä oon täälä koko joukko hoitoja jokka viekotteleva – Ikea, kaupunkin keskusta, Tornion tarjonta ja tietysti ranta, joka jo aiemminki oon ollu leikkipaikkanna, urheilun monitoimiareena, lentopalloja potkupallokentät. ¶
Lähiimät leirintäaluheet oova Kukkolankoskella ja Seittenkarissa. ¶
-Mie en kuiten näe niitä kilpailijoinna ko pikeeminki yhtheistyökumppaneinna. ¶
Asplövillä oon jo ennesthään heän jäähallissa valmis kirjaamisjärjestelmä, joka oon nytten laitettu passaahmaan tähhään vereksheen tilantheesseen. ¶
– Sie saatat valita sen kautta justhiins sen paikan ko sie halvaat; valitteminen oon varsin enkelttiä internetin kautta. ¶
Aluheella oon aivan lähelä äsken rakennettu rantakahvila, jota hoitaa Kukkolaforsens Turist&Konferens. ¶
Mikäs oon teän suurimpanna haastheenna?  ¶
– Soon ette saaha markkinoitua yriitys ja kattoa ette viehraat triivastuvva. ¶
Leirintäalue suunitelmissa pittää auki aina 30 syyskuuta asti. ¶
Meänkielensi Matti Junes  ¶
Peritheinen Motormeet piethään tänävuona kans Haaparannala 15-16 heinäkuuta, tällä kertaa aivan uuen leirintäaluheen lähheisyyessä. Kuva: Privaatti  ¶
7 heinäkuu, 2016 ¶
5 heinäkuu, 2016 ¶
3 heinäkuu, 2016 ¶
Meän sarjassa valtiopäiväjäseniä, joila oon yhtheys Tornionlaakshoon, met kohthaamma nytten Ida Karkiaisen (S), joka ellää kapsäkkielämää. Hään istuu kolmessa valiokunnassa – koulutusvaliokunnassa, kylttyyrivaliokunnassa ja valtiosääntövaliokunnassa.  ¶
Kunkas sie näet sinun yhtheyven Tornionlaakshoon?  ¶
– Mie oon syntynny Matkakosken kylässä, kylä joka sijattee Haaparannan ja Matarinkin välilä. Nytten mie asun Haaparannan Skönvikissä. ¶
Siekös et asukhaan Tukholmissa?  ¶
– Mie elän rajala eikä mulla ole mithään meininkiä muuttaa. Mie viihyn mainiosti enkä mie ole vielä löytänny yhthään paikkaa, joka olis Tornionlaaksoa pareempi. Valtiopäiväjäsenen työ Tukholmassa tapahtuu tiistaina, keskiviikona ja tuorustaina. Muut päivät mie vietän miehluimin minun omassa vaalipiirissä, toisin sanoen Norbottenissa. ¶
Oos sinun puliittisella akentalla joitaki kysymyksiä, jokka suohraan koskevat Norbottenia?  ¶
– Mie tunnen suurta kiinostusta rajayhtheistyön kysymykshiin, jokka oova varsiin tärkheitä meile, jokka elämä ja tehemä työmmä rajaseu’ulla. Barentsin aluheen kysymykset ja meän yhtheistyö Pohjoskalotilla oova kans kysymyksiä, jokka mie nostan tärkheinä framile. ¶
Mikäs oon parasta Tornionlaaksossa?  ¶
– Parasta oova Tornionlaakson ihmiset ja meän kylttyyri. Meilä oon villin jännittävä histuuria, joka oon leimalista meän nykyselle elämälle ja tulevaisuuele kans. Mysiikki, ruoka, kieli, kertomukset, kirjalisuus, kala, mettä, väylä – mie saatan räknätä kunka monta syytä hyänsä! Mie rakastan Tornionlaaksoa! ¶
Meänkielensi Matti Junes  ¶
12 heinäkuu, 2016 ¶
7 heinäkuu, 2016 ¶
5 heinäkuu, 2016 ¶
Näina viikkoina met esitämmä STR-Tn styyrelsiä ja kuues vastaahmaan muutamphiin kysymykshiin oon styyrelsin jäsen Börje Rytiniemi.  ¶
Styyrelsipaikka: Varajäsen. ¶
Aktiiviä vuosia: Viis vuotta. ¶
Paras muisto: ”Net kerrat ko STR-T oon ollu yhtheistyössä toisten minuriteetitten kansa. Meilä oon muun muassa ollu yksi seminaari Stokholmissa, jossa met löysimä minuriteetile yhtheisiä tekijöitä.” ¶
Syänkysymys: ”Ette koko meän toimintaalue pyssyy koossa. Toornionlaakso oon valtavan laaja ja se oon tärkeätä ette kaikki eri intressijoukot pyrkivät samhaan suunthaan eikä haijainu eri osiksi.” ¶
Siksi STR-T:n olemassaolo oon tärkeä: ”Meänkielen säilymiselle. Ja se saattaa toimia yhtheisennä äänenä viranomaisia vasthaan. Lobata meän puolesta ja että meät otethaan toela, niin ette pyrkimykset tulevat toeksi ja ette päätethään niitten rahotuksestaki. ” ¶
Lempipaikka: ”Kuivakangas, se oon kotona, sielä net oon, pellot ja väylä. Mie tykkään näköalasta ja nähhä maata jota pruukathaan.” ¶
7 huhtikuu, 2016 ¶
5 huhtikuu, 2016 ¶
4 huhtikuu, 2016 ¶
Näinä viikkoina met esitämmä STR-T:n styyrelsiä ja viies vastaahmaan muutamphiin kysymykshiin oon styyrelsin jäsen Kerstin Salomonsson.  ¶
Styyrelsipaikka: Jäsen ¶
Aktiiviä vuosia: Viis vuotta ¶
Paras muisto: ”STR-T vaikutti siiheen, ette Luulajan kunta haki meänkielen toimintaaluheeksi.” ¶
Syänkysymys: Meänkielen revitaliseerinki. ¶
Siksi STR-T:n olemassaolo oon tärkeä: ”Valvoo ette kansalisia minuriteettilakia nouatethaan toornionlaaksolaisten ja meänkielen osalta.” ¶
Lempipaikka: ”Minun talo Yli-Sopperossa, jossa mulla oon osa minun juurista. Sielä mulla aina oon joku prujekti käynissä talossa eli tontila. Minun lempihuone oon työhuone, jossa mulla oon kaikki minun langat, vaatheet ja kutomakonheet. Mie rakastan käsityötä.” ¶
5 huhtikuu, 2016 ¶
4 huhtikuu, 2016 ¶
31 maaliskuu, 2016 ¶
Esikoulunopettaja Sari Ojan johtotähti oon ette se häätyy olla hauska oppia meänkieltä. Jos kläpit ei tykkää ette se näyttää mukavalta sie häyt petakookina hunteerata erhiinlaihin. Kuva: Privaatti.  ¶
Lapset Mataringissä oon kysytyitä tuotantopuulaakilta teeveessä ja raatiossa. Net jokka saattava meänkieltä saava helposti rollia minuriteettikielisissä ohjelhmissa.  ¶
-Moni saapii pruuata lukea rollia ja yhtäkkiä se oon hienoa osata meänkieltä, sannoo kieli- ja kyltyyripetakooki Sari Oja.  ¶
Mataringissä oon kuuestoista vuosi menossa hallintokuntana suomenkielele ja meänkielele. Entinen valtiopäiväjäsen Lennart Rohdin, joka oon hommanu minuritettikysymysten kansa, tutkii ette paikka oon eistyny enniiten meänkielen revitaliseerinkityössä ko vertaa muita paikkoja. Paljon Sari Ojan vetovoiman takia. Hään oon monen esikoulun ja koulun minuriteettijärjestelmän takana. ¶
Viimi syksynä järjestethiin esimerkiksi minuriteettiviikko kunnassa missä kaikki kläpit sait viitenä päivänä oppia enämpi maan viiestä minuriteetistä. ¶
Sarin hunteerinki kunka herättää lasten intoa kiehliin oon ette se häätyy olla mukava. ¶
-Tienviittana minuriteettikielessä sie häyt olla tarkkakuulonen. Jos huomaa ette jotaki oon vastahakosta oon tärkeä muuttaa tollaa. ¶
Oon paljon ilhmaista  ¶
Sarin into kiehliin, traahmaan ja ette oppia leikilä passaa justhiins kunthaan millä oon lakivaatimus tarjota lastenhuoltoa kokohnaans eli osittain meänkielelä. ¶
Mataringissä ei ole ollu prupleemiä saa vauhtia työhön, Sari tykkää. Kunnala oon paljon ilhmaista koska issoin osa väestä hallittee kolmea kieltä. ¶
-Kohta kaikki meän petakookit esikouluissa ossaava joko suomea eli meänkieltä paitti ruottia. ¶
Siittä hyvästä lähtökohasta suunitelthiin 2014 päämäärän ette joka esikouluosastossa pittää olla henkilö jolla oon kielivastuu ja joka hallittee vähhinthään yhen minuriteettikielen. ¶
Tänäpäivänä kaikki lastentoiminta oon kolmela kielelä, mutta se ei ole oikeasthaan isompi ero siittä kunka se oli ennen muuten ko ette se nyt tehhään tietosesti ja annethaan kaikki kläpit olla myötä. ¶
Sari pruukaa itte tyrneerata esikouluissa hänen Piika-tokan kans, joka laulaa ja leikittellee suomeksi ja meänkieleksi. ¶
-Piika oon tullu oikeen tunnettu täälä, Sari nauraa. ¶
Sari ja hänen tokka Piika Torneustalon esikoulula Mataringissä. Kuva: Privaatti  ¶
Hakkee näytteliöitä ja antaa inttervjyytä  ¶
Sarin oma työ meänkielen kans alko 2010 semmosenna luovana reisuna missä vain hänen oma fanttasii pani rajoja eri taitheelisissa prosessissa (teatterissa). Tänäpäivänä hänen aika mennee isomassa määrin hallintotyöhön ja planketintäyttämisseen. ¶
-Minun työ oon tullu vähän vakavampi. ¶
Matarinki oon vetäny massmeetian silmät itheensä ja Sari vireästi ohjaa avisimiehiä, oon myötä inttervjyyissä ja auttaa tuotantopuulaakia hakea nuoria näytteliöitä jokka saattava meänkieltä. Kysyntä meänkielenpuhujista oon lissäintynny kovasti. ¶
Keskelä myötätuulta valtion rahaliset avut oon vähenetty suunile puolela miljoonala kruunula joka vuosi. ¶
-Tämä oon tehny ette met lasten- ja kouluhuolossa olema hakehnee yhtheistyötä muitten aktööritten kans, esimerkiksi Ruottin Kirkon. ¶
Mitäs sie uskot meänkielen tulevaisuuesta?  ¶
-Jos antaa meänkielen kehittyä uusila sanoila uskon toela ette se tullee elähmään. Monessa perheessä Mataringissä toinen vanhiin tullee toiselta puolen väylää ja pere puhhuu sen suomen mikä oon suomen Toornionlaaksossa – vaikka siinä oon lainasanoja ruottista. Jos met jatkama kuttumhaan tätä sekotusta meänkieleksi se näyttää hyvin positiiviseltä etheenpäin. ¶
26 helmikuu, 2016 ¶
23 helmikuu, 2016 ¶
19 helmikuu, 2016 ¶
Meänflaku nostethaan flakustankhoon aina useamassa kunnassa ja tarkotus oon näyttää meän maan moninaisuutta. – Se oon muistutus siittä, ette met tulevaisuuessaki tulema tarvitheen väkeä eri puolilta maata ja mailmaa, sannoo Fredrich Legnemark (V) Boråsista.  ¶
Meänflaun färit symboliseeravat kesänsinistä taivasta, keltasta aurinkoa ja talvenvalkeita lumikinoksia. Flaku valithiin toornionlaaksolaisten symbooliksi 2013. Sen keksijä oon Herbert Wirlöf ja flaku nostethiin tankhoon ensimäistä kertaa 2006. Sen lanseeraamisen hoiti Meänmaaföreeninki 15 jyyliä 2007. Päivä symboliseeraa pohjatonta kotiikävää, omitten juuritten kaipausta, kotipaikkaa ja perettä. Päivää juhlithaan 15 jyyliä, silloin ko maa oon kauhniimilla. ¶
Vuositten mithaan aina useamat kunnat oon panheet merkile toornionlaaksolaisten flakupäivää. Viiminen rivissä oon Boråsin kunta, joka nyt oon ostanut kaikki vähemistöflaut mutta ei juutalaista jota ei vielä ole olemassa. ¶
Fredrich Legnemark (V) istuu Boråsin kunnan fylmäktigessä. Hään oon ollu osana päättämässä flakustamisesta minuriteetitten juhlapäivinä. Itte hään oon Ruottin toornionlaaksolaisten riikinjärjestön, STR-T:n, jäsen, osaksi omitten juuritten takia. Hänen isän nimi oli Lehto ja hään oon kasunut ylös Saikkosjärvessä, Narkauksesta etehläänpäin. Siksi Fredrich ylpeästi pittää Meänflaku-neulaa rokinkauluksessa. Neulan jonka kaikki STR-T:n jäsenet muuten sait jouluklappina 2015. ¶
Boråsi oon jo vuosikausia ollut suomalainen hallintokunta. Suurela osala asukkaista oon taustala työväen maahaanmuutto, joka tapahtu toisen mailmansoan loppuvaiheessa ja sen jälkhiin. Tekstiilifapriikit kasusit ja työväkeä haethiin hakemallaki. ¶
-Nuin 28000:llä meän 100 000:sta asukhaasta oon suomalainen tausta. Ja met olema jo entisthään aika hyviä tukehmaan vähemistöjä. ¶
Fredrich huomasi jotaki aikaa sitte ette oli kuntia jokka vähemistöitten juhlapäivitten yhtheyessä panit niitten flaut tankhoon ja hään kirjotti alotheen siittä, ette kaikkia vähemistöjä pitäis huomioija. Sama hunteerinki oli kansa heräny kunnalisraatissa Morgan Hjalmarssonissa (L), joka häänki teki alotheen tästä asiasta. ¶
– Ko tästä näytti olevan yksimielisyys puoluerajoitten yli niin asia oli selvä, sannoo Fredrich. ¶
– Oon tärkeä näyttää ette meän maassa oon olemassa minuriteettiä ja ihmisiä jokka puhuvat muita kieliä. Meilä oon menetetty histuuria, jossa ihmiset oon menettänheet oman kielen. ¶
Flaut muistuttavat meitä siittäki, ette Boråsissa tulevaisuuessaki tulhaan tarvittemhaan väkeä muista meän maan eri osista ja muualta mailmasta. ¶
– Piiain muistutus siittäki kunka ei sovi toimia. Ei se ole mikhään sattuma, ette esimerkiksi oon vaihetettu pois omat suomenkieliset sukunimet. ¶
Luulajassa, joka oon suomenkielen hallintokunta, minuriteetitten flakuja oon jo käytetty jonku aikaa. ¶
– Meilä oon kaikki flaut ja menheenä vuona met aloima flakuttaa toornionlaaksolaisten puolesta. Meän yhtheinen neuvottelu otti päätöksen tästä ja se tuntuu luonoliselta. Tapa tehhä minuriteetit näkyviksi. ¶
Angeria selittää ette saamelaisten flakua oon käytetty ussein jo vuosikausia. ¶
– Näitten muitten minuriteetitten flaut ei ole yhtä tunnettuja. ¶
Kunnanvirkamiehiä Luulajassa jokka puhuvat suomea. Valokuva: Frank Rizo, Luulajan kunta.  ¶
METavisi oon meilin kautta lähättänny joihiinki sattumalta valithuin kunthiin kysymyksen onko het huomioihneet toornionlaaksolaisten juhlapäivää 15:sta jyyliä. Tältä se näyttää joissaki kunnissa: ¶
Sundsvalli: ”Joo, flakutethaan kaikile minuriteetile.”  ¶
Stockholmin kaupunki: ”Emmä. Kaupunkilla oon yli 20 tankoa, joista monta keskikaupunkissa ja met käytämä sammaa prinsiippiä ko muut aktöörit joila oon flakuja, niin ette flakutethaan ko oon ylheinen flakupäivä. Saatama kuitenki lisätä siiheen ette oon olemassa kaksi flakustankoa Kapunkipuistossa, jossa Stokholmin saameföreeninki jo parisen vuotta oon järjestänny seremonioita 6:na febryaaria. Ko föreeninki teki alotheen tästä seremoniasta niin kapunkille lahjotethiin flaku, joka sen jälkhiin aina sinä päivänä panhaan toisheen näistä flakustangoista.”  ¶
Gävle: ”Emmä. Met olema ottanheet framile asian dialoogikokouksessa mutta tämä ei ole ollu  semmonen asia josta Gävlen toornionlaaksolaiset olisit toivonheet ette kunta priuriteerais.”  ¶
Piitin: ” Meilä oon saamelaisten flaku  jota met käytämä juhlapäivinä ja erilaisissa tilasuuksissa  jokka koskevat saamelaisia. Jos muila minuriteetilä oon flakuitten tarve niin niitä hankithaan.”  ¶
23 helmikuu, 2016 ¶
19 helmikuu, 2016 ¶
16 helmikuu, 2016 ¶
By Maja Mella ¶
Vuosi 2019 oon ollu mielenkiintosta aikaa meänkielen * kans Kieliraatissa. Yks issoin asia oon se ette Kieliraati ja Isof – Kielen ja kansanperintheen instityytti laitoit meänkielen seminaarin 11. päivä marraskuuta. Kieliraati järjestää joka vuosi erilaisia kieliseminaaria eri kielissä, ja nytten oli meänkielen seminaarin vuoro ensimäistä kertaa. Seminaari piethiin Uppsalan arkkiivisentrumissa. Ohjelmassa oli esitelmiä ja keskusteluja erilaisista meänkiehleen liittyvistä teemoista. Päivä oli oikein lykästynny ja mielenkiintonen ja paikan päälä oli yli 70 ihmistä. Utbildningsradio filmasi esitelmät. Niihin laitethaan teksti ja net tulevat vepile vuen 2020 alkupuolela. Lissää seminaarista ja esitelmistä saatat lukea kans viimisimmästä Kieliviesti-aviisista ja tietenki Isofin kotisivulta.  ¶
Tämän vuen seminaarin ohjelmasta osa oli ruottiksi ja osa meänkielelä. Se oli yks niistä päätöksistä jonka met otima sen jälkhiin ko olima ensinä koonu toihveita ja iteoita meänkielen ihmisiltä ette mitä het toivoisit seminaarilta. Aina ko monikieliset yhteisöt ja ihmiset kokkointuu niin tullee framile kysymys siittä ette millä kielelä tapahtumat piethään. Ikävä kyllä aina ei ole resyrsiä tulkita kaikkea eri kielile. Minuriteettikontekstissa kielikysymyksestä tullee vielä aivan oman sorttinen ja niin kävi Kieliraatin meänkielen seminaarinki kans. Villin monet toivovat ette järjestettäis meänkiehleen liittyviä tapahtumia johon ummikotki saattasit tulla ja osalistua. Arkymentit oon useasti semmoset ette se oon tärkeä levittää tietoa meänkielestä kans niile jotka ei itte saata kieltä. Eli ette se oon tärkeä kannustaa ja innostaa niitä joila oon kiinostus kiehleen eikä heitä saa ekskluteerata. Nämät asiat onki oikhein tärkeät. Mutta samala aikaa met olema ja elämä semmosessa tilantheessa missä meänkielen puhujia oon vähempi ja vähempi koko ajan, ja kans meänkielisiä tapahtumia oon mahottoman vähän. Kielenpuhujat tarttevat tukea ja semmosia paikkoja ja fuurymmiä missä mennee käyttää niin paljon minuriteettikieltä ko maholista. Se kans kehittää kieltä ko sitä käytethään maholisiman paljon erilaisissa yhtheyksissä. Kotona, töissä ja tämmösissä tapahtumissa niinkö kieliseminaarit oon. Emmähän met kukhaan tiä kaikkia seminaarisanoja meänkielelelä ennenko met jouvuma semmossiin tilantheissiin joissa tullee tarve löytää sanoja nille asioile ja kampheile. Kieli pyssyy elävännä vain yhelä mallila: sillä laila ette sitä käytethään. Sentähen Kieliraatile oli tärkeä ette vähhiinthäään osa seminaarista oon meänkielelä. Piiain ens vuona meilä oon vielä enämpi meänkielistä ohjelmaa ja jonaki vuona ainuasthaan meänkielistä ohjelmaa. Yks Kieliraatin tehtävä oon kannustaa ja rohkasta kaikkia minuritettikielitten puhujia ja oppijoita käyttämhään kieltä. Mutta ei vain kannustaa ko kans tukea. Tietenki olis soma jos ihmiset itte alkasit tuntea ette het haluavat olla myötä tekemässä uusia minuriteettikielisiä fuurymmiä. Samala häymä kans keksiä konstia miten saama kieltä oppivat fölhjyyn kaikile näile uusile fuurymmeile. ¶
Meininki oon ette Isof ja Kieliraati laittavat tästä lähtein joka vuosi meänkielen seminaarin. Se tullee piiain olehmaan vähäsen eri näkönen eri vuosina, mutta teemana oon aina kuitenki kieli ja kiehleen liittyvät kysymykset. Eri näköseksi seminaarin tekkee kans se ette se järjestethään eri vuosina eri paikassa. Kieliraati ottaa mielelä vastaan toihveita ja iteoita ens vuen seminaaria varten ja niitä mennee lähättää jo nytten. E-postiatressin sitä varten sie löyät tästä alta. Jos sulla oon hunteerinkia kielestä, paikasta, teemoista eli mistä vain, niin ota yhteys! Muista kans syynätä aina välilä mitä Isofin meänkielen kotisivula ja Instagramissa oon. ¶
Kuulema, näemä ja kirjotamma! ¶
* meänkieli-termilä meinathaan tässä tekstissä sitä kieltä, jolla oon kansalisen minuriteettikielen staattys Ruottissa ja jonka perintheiset puhuma-aluheet oon pohjosessa Ruottissa mutta jota praatithaan kans muualaki. Sillä meinathaan kaikkia niitä erilaisia meänkielen muotoja jotka oon pikkusen erilaiset eri kylissä ja eri puhujitten suussa, ja joita jotku puhujat saattavat käskeä jollaki toisela nimelä (niinkö esimerkiksi jellivaaransuomi, lannankieli eli tornionlaaksonsuomi). Tässä tekstissä kaikkia näitä käskethään termilä meänkieli, joka oon tänä päivänä kaikista neutraalein ja ennitten vakkiintunu nimitys kielele. Sama nimi oon käytössä kans lakitekstissä. Kieliraati antaaki rekomentasuunin ette viralisissa kontekstissa kielestä oon hyvä käyttää nimeä meänkieli. Meänkieli oon meänkieli kans ruottiksi eli engelskaksi.  ¶
9 joulukuu, 2019 ¶
5 marraskuu, 2019 ¶
1 lokakuu, 2019 ¶
By Birgitta Rantatalo ¶
Rakenusjohtaja Ann–Marie Heikkilä ja osakas Göte Wuotila oon tärkeät hamphaat hammasrathaassa, firmassa Tornedalshus. Valokuva: Privaatti  ¶
Tornedalshusistä oon tullu kokkouspaikka pienessä Rantajärvessä missä tehhään 10–15 permanänttiä taloa, kesämökkiä ja karasia joka vuosi. Talonosat kuljetethaan sitten etehlään päin, Määlarlaaksoon ja pohjoisnorhjaan.  ¶
Tornedalshus (Tornionlaaksontalo) oon syän kylässä mikä oon läntheen päin Svansteinistä. Seutu missä väki vähenee ja missä ei ennää ole sattaakhaan asukasta ympäri kaunista järveä. Mutta faalypunasessa talotehthaassa oon toimintaa vuen ympäri. ¶
Olletikki miehile talotehas merkittee paljon. Net pistävä sisäle ja juova kupposen kahvia, vetävä jonku histuurian ja selittävä arkielämästä. ¶
– Oon mahottoman hyvä olla kylän syän. ¶
Ann–Marie Heikkilä, joka oon kasunu ylös Matarinkissä, oon paikala kaks päivää viikossa Rantajärvessä, muuten se oon tehthaan kontturissa Luulajassa. ¶
Hällä oon ollu into riitata, rakentaa ja korjata taloja nuoresta asti. ¶
– Kiinostavaa oon ette ei Matarinkiläisetkhään tiä Tornedalshusistä, vaikka tehas oon omassa kunnassa. ¶
Ennen tehthaan nimi oli Wuotila Rakenus AB, ja se oli Göte Wuotilan veli joka alko sen, mutta Göte otti yli suunile 25 vuotta aikaa. Sillon oli suunta piehniin hirsimökhiin. Tehas muutti nimen 2007. ¶
– Meän opjektit löytyvä hurjan lamulta, nyt justhiins rakenamma Västerbottenin sisämaassa, Kierunassa, Jukkasjärvessä ja vasta olima Örebrossa. ¶
Viiminen isompi prujekti Tornionlaaksossa oli hotelli Kukkolankoskela viimi vuona. ¶
– Met rakenamma kaikenlaista, karasia, taloja, hotellia eikä mikhään opjekti ole samalainen ko toinen. Met emmä rakena katalookitaloja, mutta olema erityisen taipuvaisia ja seuraama asiakhaitten toivomuksia. ¶
Se merkittee ette emmä ole rakentanhee kahta samalaista taloa paitti joitaki mökkiä Kangosessa. ¶
– Kakki meän talot pistävä ulos eri mallila siksi ette net oon asiakassovitettu. ¶
Jokku talot saava kuitenki enämpi huomiota ko toiset, esimerkiksi kesämökit Borgafjällissä ja Hemavanissa jokka arkitekti Thomas Sandell oon riitanu. ¶
Tehas Rantajärvessä. Täälä tehhään kaikki talonosat jokka sitten kuljetethaan Mälarlaakson ja Pohjoisnorhjaan asti. Valokuva: Privaatti  ¶
Met rakenamma luonon mukhaan.  ¶
Ko muut rakenustehthaat taisteleva vastatuulessa ja menevä kumhoon niin Tornedalshus seisoo taatusti 28 miljoonan (2018) myynin kans. Salhaisuus? ¶
– Ette met olema taipuvaiset ja rakenamma luonon mukhaan. Met käytämä esimerkiksi selyluusativistämisen mikä oon tehty uuestikäytetystä avisipaperista. Se antaa matalan enerkiakostanuksen. ¶
– Sen lisäksi met käytämä paljon puufiiperilevyjä kipsin kans. ¶
– Moni talotehas kuttuu lisäksi sen mikä meilä oon normi mutta met tykkäämä ette se häätyy tuntua ette se oon reilusti rakenettu. ¶
Ann–Marie selittää ette tehas oon häätyny sanoa ei, monele työle viimisen puolenvuen aikana siksi ko tilauskirja oon täynä. ¶
– Meilä oon moni joka tullee takasi ja rakentaa jotaki uutta eli sitten net oon suositeltu muilta ette ottaa yhtheyttä meän kans. ¶
– Siittä asti ko mie alon täälä puolitoista vuotta sitten, meilä oon ollu paljon töitä ja emmä näe mithään heikkenemistä. ¶
Göte Wuotila ja Johan Hammar omistava puoli tehasta kuki ja Ann–Marie uskoo ette se oon heän rentoutuva malli ”sen met järjestämmä” joka voittaa. Tietysti tullee joskus vaikeuksia siksi ette se oon vaikea rakentaa taloja. ¶
– Met rakenamma voimakhaan tavaramerkin sillä mallin ette met emmä värkkää, met kattoma ette järjestää asiat sen siihan. ¶
Tornedalshusilä oon viis työläistä ja niistä oon kolme tehthaassa Rantajärvessä. Sen lisäksi tehthaala oon pysthöönpanoryhmä nikkaria Pohjoisruottista. ¶
Oonkos ollu vaikea löytää oikeata taitoa tuotanthoon Rantajärvessä? ¶
– Ei, net jokka oon töissä meilä jäävä tänne. Päin vaston met saama kysymyksiä jos saattasimma ottaa vasthaan lissää. ¶
Mitäs sie sanosit oon toornionlaaksolaista Tornedalshusissä?  ¶
– Meilä oon tornionlaaksolainen henki missä met kunnioitama laatua, sillä mallin ette rakentaa kunnola. Mie tykkään ette se oon tornionlaaksolaista ette ei resuta mutta tehhä työn kunnola ja kohata asiakhaat rehelisesti koko välin. ¶
– Sitten met ostama kaiken materiaalin lähialueelta Ruottista ja Suomesta. ¶
No entäs hinnat? Ann–Marie sannoo ette oon vaikea sanoa hintaa ko asiakhaat oon myötä rakenusprusessissa monela mallila. Joskus omistajat valitteva ette tehhä sisustuksen itte ko kehä oon pantu pysthöön, ja jokku halvava auaimet kätheen ette ei ole ko suoriksi siirtyä sisäle. ¶
Mutta ohjeita oon ja neliömeeterihinta tullee nuin 20 000 kruunua normitalole missä oon sähkö, ja vesi veetty sisäle. ¶
Jos halvat nähhä esimerkkiä taloile millä oon nimi Tornionlaaksontalo, katto www.toornionlaaksontalo.se ¶
5 marraskuu, 2019 ¶
1 lokakuu, 2019 ¶
29 elokuu, 2019 ¶
Marianne Funck valmistellee hänen tekstiiliä yhessä väävituassa Bagarmossenissa. Hänen firman nimi oon Stockholm Handmade. Kuva: Privaatti  ¶
Met olema kaikin eläviä konstvärkkiä katuila ja tämän asian mie halvan tehhä näkyväksi, sannoo tekstiilitaiteilija Marianne Funck Mataringistä.  ¶
– Prusessi siinä mitä mie tehen oon Toornionlaakson ja Stockholmin kohtaaminen.  ¶
Siksi Marianne oon ilmottannu ittensä meänkielen distansikursile. Piiain hään saapii kielen kautta uutta inspirasjuunia tekehmään kauhniita kappoja ja konstikhaita vääviä?  ¶
– Jotaki puuttuu ko ei saata kieltä, sielä ylhäälä, niin ette saapii nähhä jos tapahtuu jotaki ko mie olen käyny sen kursin, Marianne naureskellee. ¶
Marianne Funck synty Mataringissä luovassa ympäristössä. Fammula ja mummula oli molemilla semmosia luovia puolia ja Jimmi-isä taas ottaa mielelhään framile neulan ja lankaa jos joku kampe vaatii korjaamista. ¶
Itte hään oon aina ollu muotiasioissa kiini ja aivan palavasti intreseerattu esteettisestä käsityöstä. Jymnaasien jälkhiin hään siirty Lontonhiin asuhmaan ja käyhmään parturi- ja designikoulutukset ja sen jälkhiin hään sai työpaikan tunnetun parturin, Björn Axénin, tyköä. ¶
Leikkaa rikki raanoja  ¶
Tuo väävi- ja tekstiiliintressi oon seuranu häntä ko punanen lanka koko hänen 50-vuotisen elämän aikana ja nykyaikhaan hään hommaa tekstiilikäsitöitten kansa kaksi päivää viikossa. Viimeksi hällä oli kappanäyttely Formex-messuila Älvsjössä. ¶
– Mie kuon ja neulon kappoja toornionlaaksolaisesta raanavillasta. Net oon tyyppiä folklore-kappoja. Se ei piiain ole niin hauskaa ette mie leikkaan rikki raanat, mutta eikös se ole parempi ette niitä otethaan halthuun ko ette net vain jäävä makkaahmaan johonki? ¶
– Tekstiilit saattava olla vähän synkkiä jos net vain jäävä seihnään riippumhaan, mutta jos niitä käytethään vaatituksena niin net oon aivan ko näyttely ulkona. ¶
Hän käyttää paljon uusitusmateriaalia, vaatheissa ja langoissa ja osan langoista hään färjää itte. Marianne neuloo kansa mielelhään kappoja villafiltistä joita hään saapii sieltä täältä. Villa oon lämpimää ja kestää kostetta, se oon loistava materiaali. Kapoissa oon kauhniita omaperäsiä piirtheitä ja niitä oon ainuasthaan yksi jokasesta. ¶
Tarkotus ei ole myyä niin monta vaatekappaletta ko maholista, huomaottaa Marianne, vain se luominen oon nähtävä enämpi taijeprujektina. ¶
Kappa neulottu toornionlaaksolaisesta raanasta. Kuva: Privaatti  ¶
Meänkieli kehotuksena  ¶
Näissä hänen teoksissa hään solmii yhtheen oman toornionlaaksolaisen taustan monivuotisen stockholmilaisen oleskelun kansa. ¶
Siksi hään oon ilmottannu ittensä Uumajan yniversiteetin meänkielen distansikursile, tarkotuksena ette kielen kautta saa virikheitä omale luomiselle. ¶
– Tekstiili oon aukassu mulle tien meän oman kylttyyriperintheen ymmärtämisheen ja siiheen, kunka paljon eri miljööt vaikuttavat meihiin ihmishiin. Minun ensimäisinä vuosina Stockholmissa mie koin suurta yksinäisyyttä huolimatta siittä mitä kaikkia tällä kaupunkilla oli tarjota. Niin ette prusessi minun tuotheitten takana oon tua yhtheen, yhessäolo ja yhtheisymmärys. ¶
Lähtökohta Mariannen vaatheile oon siinä, ette met häymä kaikin näkyä hyvin katuila, olla niinku elävä galleria. ¶
– Met olema kaikin eläviä taijeteoksia. ¶
Hänen tuotheet oon färikhäitä ja feminiinisiä, toinen jalka folkloristisessa tyylissä. ¶
Mataringin bibliutheekissä oon nykyhään kaksi Mariannen tekstiiliteosta jokka kytkeytyvät Toornionlaakshoon. Toinen niistä oon improviseerattu käsityö ylijäähneistä langoista, joka oon kastettu Kotiikväksi. ¶
– Mie piän Toornionlaaksosta yhtä paljon ko mie piän Stockholmista, hään sannoo. ¶
Käsinkuottu villakappa. Mariannen viimeisin teko folkloristisessä tyylissä johonka hään oon saanut inspirasjuunia egyptiläisiltä koptilta. Kuva: Privaatti  ¶
24 toukokuu, 2017 ¶
19 toukokuu, 2017 ¶
10 toukokuu, 2017 ¶
Lennart Rohdin, hallituksen minuriteettipulitiikan tutkija, haastatelhaan saamelaiselta surnalistilta minuriteettipulitiikan puutheista. Kuva: Susanne Redebo  ¶
Hallitus oon epäonnistunnu osittain heän minuriteettipulitiikassa. Issoin osa kunnista ja maakärajistä ei tehe aktiiivista työtä perussuojan kans johonka minuriteettikansala oon oikeus. Silti tutkimus, jonka Lennart Rohdin oon allekirjottannu, esittää korjaamista. Esimerkiksi häätyy liittää minuriteettikysymykset Koululakhiin ja Sosiaalipalvelulakhiin ette net saava suureman merkityksen. Vasittu kielikeskus meänkielele saatethaan kans panna etusiale.    ¶
Lennart Rohdin oon viimi syksystä saakka, hallituksen määräyksellä, tehny tarkastuksen minuriteettipulitiikasta ette vahvistaa minuriteetitten oikeuet. Osamietintö, joka julistethiin 15 kesäkuuta, näyttää ette löytyy monta kohtaa jokka tarttee korjata ette Ruotti ellää hänen minuriteettipulitiikan mukhaan. ¶
– Met olema tärkeässä vaiheessa kieliasioissa, sannoo Lennart. Meänkielen puolesta tilane oon huonompi tänäpäivänä ko mitä se oli kymmenen vuotta aikaa ko kattoo nuorten kielenoppimista. Met häymä ottaa kiini maholisuuesta rakentaa kielisiltoja sukupolvitten välilä, muuten koko kielipulitiikka romahtaa. Ja nyt oon kiire. ¶
Issoin ongelma minuriteettipulitiikan kokohnaisuuessa oon ette issoin osa kunnista ja maakäräjistä ei ole ottanhee vaaria perussuojasta mihinkä kaikila viielä minuriteetilä oon oikeus. Vaikka laki tuli seittemän vuotta aikaa. ¶
– Se oon epäonnistuminen. Nyt met vaaima ette kaikki kunnat ja maakäräjät koko maassa ehottomasti antava tietoa minuriteettioikeuksista heän asukhaile. ¶
Uusi virasto ottaa yli    ¶
Kaikki kunnat ja maakäräjät häätyvä kans panna tavotheet ja säänöt heän minuriteettipuliittisille työle ja seurata tuloksia. Tämä uusi lähtö vaatii uuen tarkastusviraston joka ottaa yli tehtävät jokka Stokholmin lääninhallitus ja Saametingi oon hoitanhee ennen. Uuela virastolla pittää kans olla oikeus painaa pääle ko muutostyö mennee liika hithaasti. ¶
Selvempi lakisäätäntö föörskuulassa ja vanhainhoijossa oon a ja o ette saa kielipuolen oikenheen, Lennart huomauttaa. Tässä esitethään ette minuriteettikielen kysymykset siirethään minuriteettilaista Koululakhiin ja Sosiaalipalvelulakhiin ette net saava enämpi merkitystä. ¶
Se virkaryhmä joka parhaiten tietää minuriteettikysymyksistä oon piplioteekkihenkilökunta. Net tietävä justhiins mitä Piplioteekkilaissa seisoo – ette niitten pittää tehhä työtä minuriteettikielitten kans. ¶
Kunnila häätyy tarkastuksen mukhaan tulla pakko kysyä huoltajilta heän toivomuksia förskuulassa ja informeerata oikeuksista vanhoile jokka tartteva huoltoa ¶
Tänäpäivänä tieto viiestä kansalisesta minuriteetista meän maassa oon pieni. Tässä Skolverket häätyy tarkastaa heän oppimateriaalia ja kunka minuriteettiä kuvathaan ja kattoa ette tieto heistä viethään etheenpäin. ¶
Opettajakoulutukseen pittää kuulua tietoa kansalisista minuriteetista. ¶
Minuriteettikielet pitävä saa isoman osan yleisraatiossa ja teveessä ja muissa meetioissa. Tässä haluthaan ette surnalistit koulutethaan aihneesta ja ette surnalistit koulutuksen aikana saava tukea ette tulla kakskielisiä. ¶
Tarkastus kans nostaa esile net kylttyyrilaitokset missä minuriteetit pitäva näkyä enämpi; Kansananttikvaarievirasto, Kuninkhaalinen kirjasto, Kansanteatteri jne. ¶
Pusitiiviä huomauksia    ¶
Tarkastus nostaa kans esile joitaki hyviä singnaalia. Esimerkiksi oon kunnat jokka kuuluva suomen, meänkielen ja saamen hallintoalueissiin lissäintynhee tuplasti viiessä vuessa 38sta 75heen. Vielä kymmenkunta oon vuorossa. ¶
Saamelaiset kielikeskukset Tärnabyssä ja Östersundissä oon tärkeitä toimintoja saamenkielen elävytyksessä. ¶
Muun muassa tämän vuoksi osamietintö tullee siihen tulokseen ette kielikeskukset meänkielele ja suomenkielele pitäs järjestää. ¶
– Siihen oon jo esitutkimus hallituksen pöyälä ette oon päästy hyvin matkhaan. Met esitämmä ette ISOF, Kieli ja Kansanmuistoinstityytti, tarkastaa kunka se järjestethään. ¶
Kaks paikkaa Kielikeskukselle    ¶
– Kielikeskus asetethaan tietysti sinne missä minuriteetti oon, ja se oon Toornionlaakso. Piiain se tullee kysymys kahesta paikasta koska meänkielessä oon eri varieteettiä. Tässä valtio saattaa säästää jos se siirtää jonku viraston ja jakkaa huohneen kostanukset Kielikeskuksen kansa. ¶
Nyt osamietintö lähtee remissile ja sitten tullee loppumietintö 15 marraskuuta. Jälkhiin uuenvuen asia tullee valtiopäivän pöyäle päätökselle. ¶
Nootti: Perussuoja merkittee muun muassa ette hallintovirastot häätyvä antaa tietoa minuriteetitten oikeuksista ja antaa vaikutusvaltaa kysymyksissä jokka koskeva heitä. Minuriteettikielet ja minuriteettikylttyyrit pittää kans suojata ja eistää. Lasten kehittäminen kylttyyristä itenttiteettiä pittää eistää erityisesti.    ¶
Laki minuriteettikielestä föörskuulassa pitäs nostaa Minuriteettilaista Koululakhiin. Sillä tavala se sais isoman merkityksen. Kuva: Pexels    ¶
21 kesäkuu, 2017 ¶
24 toukokuu, 2017 ¶
19 toukokuu, 2017 ¶
Valtionpäiväjäsen Ingela Nylund Watz, S, istuu rahotusyytskotissa ja oon viettäny kaikki lapsuuenkesät Lahnasuanossa.  ¶
Minkäslainen oon sinun yhtheys Toornionlaaksoon?  ¶
-Koko minun pere, niin mamman ko papan puolelta oon Toornionlaaksosta ja tuleva Mataringista (mamman oksa) ja Teurajärvestä (papan oksa). Mummu ja muffa perustit jälkhiin vihilä käymisen yhtheisen koin Korpilompolossa. Fammu ja faffa asut Teurajärvessä. Minun papan vanhimat kuolit ennenko mie synnyn ja mamman vanhimat muutit Malmivaahraan ko mie olin pieni. Net laitot kuitekki kesämökin paikhaan mitä kuttuthaan Lahnasuando (vaikka se oikeasthaan oon kylä toisela puolen Kaihnuun väylää jonka nimi se oon jos mie olen käsittänny oikeen). Olen viettäny kaikki lapsuuenkesät sielä. Paikka oon suunile pelikuorman methään ko oon kääntäny pois Pajalantieltä pienessä kylässä minkä nimi oon Salmi. ¶
Oleks usseen ylhäälä pohjolassa?  ¶
-En, ei siittä asti ko mummula oli pakko myyä kesäpirtin korkean iän vuoksi. Suku pohjolassa assuu nyt Malmikentilä ja Tukholman alueela. ¶
Mikäs oon paras Toornionlaakson kans?  ¶
-Valo kesälä. Ruoka. Saunominen. Muistot. ¶
26 heinäkuu, 2016 ¶
24 heinäkuu, 2016 ¶
20 heinäkuu, 2016 ¶
Birger Lahti, V, oon yksi niistä harvoista valtiopäiväjäsenistä, joka aina oon asunut Toornionlaaksossa (Kaarnevaarassa). Hän kulkee eestakasi Stokholhmissa viis päivää viikossa vuesta 2014 asti. ”Soon aika tyffiä”, hään sannoo. Birgeri istuu Näringsyytskotissa, Trafiikiyytskotissa ja Miljöö- ja maanpruukiyytskotissa.  ¶
Oleks sie koskhaan ollu poiessa Pajalasta sen pitemphään?  ¶
-Käväsin mie pikku mukan poiessa kunnasta ko mie olin militäärissä. Sitte mie olen ollu mettätöissä ja tämä oon hyä asumapaikka jos oon töissä mettässä. ¶
Onkos sinun poliittisessa agendassa semmosia kysymyksiä jossa Toornionlaaksola oon ollu suora vaikutus?  ¶
-Tapulikruuaasiassa mie olen painanu pääle kovasti kaikila laila siksi ko Northland Resourcesin konkyrsi tuli varsin sen jälkhiin ko minun valithiin valtiopäivile. Mutta semmosiaki kysymyksiä mie olen nostanu framile jossa yhistyvä Norrbottenin intystriiasiat ja mettä. Mie olen saanu minun oman parttiin etustajia paremin ymmärtämhään mettäalan, kunka met saatama parhaiten käyttää sitä. ¶
Mikäs oon Toornionlaakson paras puoli?  ¶
-Luonto ja ihmiset. Meilä oon sitte rajaki joka yhistää enämpi ko se erottaa. Meilä oon kielet, meänkieli, suomenkieli ja ruotti … Mie olen ylpeä siittä ette olen toornionlaaksolainen. ¶
27 heinäkuu, 2016 ¶
26 heinäkuu, 2016 ¶
24 heinäkuu, 2016 ¶
Meänkieli oon poppis nuorten keskelä sosiaalimeetioissa. Olletikki pojat tykkäävä ette se oon huippuhyvä ette saarnata rajakieltä, sannoo ryhmä vaimoja joita met olema puhutelhee Mataringissä .  ¶
Met olema tulhee takasi systeritten työ vanhainkoissa Länsmansgården Mataringissä ( lukekaa entinen artikkeli meänkielestä hoijossa ). Tällä kertaa met halvama kuula heän omia mielipitheitä meänkielestä. Käypiikös kielen pelastaa? Oonkos se oikeen ette kuttua sitä kieleksi? ¶
Berit Lindberg oon kotiakääntäjä. Hään tuli takasi Matarinkhiin täytenä ja alko puhhuun meänkieltä vasta 35-vuotihaana. ¶
– Minun vanhimat puhut aina ruottia kotona ko mie olin pieni, hään sannoo. ¶
Beritin vanhimat kuuluva siihen polhveen jokka kielethiin puhumasta suomea koulussa ko net kasusit ylös ja niile se oli tärkeä ette heän kläpit opit ruottia. Toornionlaakso piti ruottalaistua ja vanhimat otit sen kattanon itheensä kokohnaans. Berit uskoo ette se oon liika hiljasta ottaa kielen käytänthöön nyt ko yks polvi oon jo häviny. ¶
-Mie en alkais koskhaan puhuhmaan minun kläpile suomea tänäpäivänä, koska mie en ossaa sitä kyllin hyvin. Se tuntuis epäluonoliselta. Valtio olis häätyny aatela sitä sillon ko mie olin pieni: ette se oon tärkeä ette met opima meänkieltä. ¶
Sanothiin ylpeäksi  ¶
Työkaveri Inger Lejon tykkää ette siinä oon ero missä paikkaa Mataringin kunnassa sitä oon kasunu ylös. ¶
-Svansteinissä, mistä mie tulen, puhuthiin pääasiassa ruottia ko mie olin pieni samhaanlaihin niinku pääkylässä Mataringissä. Mutta Juoksinkissä ja Rantajärvessä puhuthiin meänkieltä. Met svansteiniläiset kuttuthiin ylpeäksi kylälaisilta ko meän pääkieli oli ruotti. ¶
Kunkas tet kattotta ette valtio sannoo meänkielen minuriteettikieleksi ja ette kläpilä oon oikeus saa opetusta?  ¶
– Mie tykkään ette se oon liika hiljasta oppia kielen koulussa jos sitä ei ole puhuttu kotona, sannoo Ani Mäki. Sitä häätyy oppia sen vanhimilta, muuten sitä ei tule saathaan hyvin. ¶
Inger Lejon ei ole yhtä varma ette se oon liika hiljasta. Se oon huomanu ette olletikki nuoret pojat oon alkanhee puhhuun meänkieltä viimi aikoina. Naamakirjassaki näkkyy monta uusimista meänkielelä niin nuorten ko vanheemitten keskelä. ¶
-Se oon tullu nuorten puhemalli ette sekottaa suomea ja ruottia, sannoo Inger. Net tykkäävä ette se oon huippuhyvä. ¶
Ani oon kans huomanu ette nuoret kehuva ette net tuleva Toornionlaaksosta, ette kyllä ainaki tärpästilkkeli oon saattanu lyä toissaale? ¶
Kati Vedestigin vanhimat oon Suomesta. Hänen mielipie oon ette meänkieli ei ole kieli, ko vain murre. ¶
-Jos sitä reisaa ulkopuolele Toornionlaaksoa niin ei kukhaan ymmärä mitä sitä sannoo. Silti mie tykkään ette se oon tärkeämpi oppia oikeata suomea. ¶
Huonoja kokemuksia  ¶
Kati ei ole yrittänny opettaa hänen kläpile suomea koska hällä oon huonoja kokemuksia siittä. Hänen sisarella tuli ongelmia koulussa ja se havathiin yläastheela ette se hunteerasi suomeksi ja kirjotti ruottiksi. ¶
-Mie en halva ette meän kläpit häätyvä kokea semmosta. ¶
Ani Mäki, joka kans tullee suomesta, kuttuu meänkieltä ”huonoksi suomeksi”. ¶
Berit Lindberg kans tykkää ette se oon paha kattoa ette meänkieli oon kieli vaikka kielentutkijat sanova muuta. ¶
-Mie tykkään ette se oon niinku Kaihnuunruotti ja Piitimenruotti, mie uskon ette se katoaa. Minun omat kläpit ei saata sanoa muuta ko makkara meänkielelä, se oon kaikki. ¶
Inger Lejon tykkää ette se oon hyvä ette valtio antaa tukea ette säilyttää rajakielen. ¶
-Emmä met saata antaa sen kuola. Mutta samala mie tykkään ette se oon tärkeämpi ette kläpit oppiva muita kieliä koulussa koska meänkieltä ei saata käyttää missään muuala ko täälä ylhäälä. ¶
Maj-Britt Funck uskoo ette meänkieli tullee katoamhaan aijanolhoon ko se oon niin harva joka puhhuu sitä kotona: -Kieltä häätyy puhua kotona jos sen meinaa säilyttää, se oon tärkein. ¶
Ani Mäki oon merkiny ette ko hään oikeen suuttuu niin hään käyttää kahta kieltä, ensiksi meänkieltä ja sitten ruottia. Oonkhaan se enämpi painava niin? ¶
-En tiä miksi mie tehen niin, se oon vain sillä laila. ¶
Länsmansgårdenissa Mataringissä oon kuvakirjoja meänkielelä joita Svansteinin koulukläpit oon tehnee.  ¶
5 helmikuu, 2016 ¶
2 helmikuu, 2016 ¶
27 tammikuu, 2016 ¶
Susanne Hägglund, vähemmistökieltenkoortinaattori Kierunan kunta. Kuva: Kierunan kunta.  ¶
Kieruna oon päässy pitkäle meänkielen säilyttämisessä. Meänkielisten vanhuusten osastolle Gläntanhiin oon jo jonoaki. Ja esikouluosasto Nalle-Maja oon seki täynnä.  ¶
Kieruna oon ollu jo usseitten vuosien ajan kolmikielinen hallintokunta – meänkielen, suomen ja saamenkieli. Pyyämmä kunnan koortinaattoria Susanne Hägglund kertomhaan meänkielen työn tilantheesta kunnassa. ¶
Hään kertoo, ette se ole heilä ollenkhaan vaikeata saaha vähemmistökielten osastoila käshiin meänkieltä taikka suomea ossaavaa henkilökuntaa. ¶
-Monilahan täälä ylhäälä oon myötäsyntönen suomen taikka meänkielen taito. Saamenkieli tuottaa pikeeminki meile haasteheita. ¶
Vanhuusten osasto Gläntan ja esikouluosasto Nalle-Maja oova tavalhaan kunnan meänkielen lippulaivat. Moleemiilla osastoila käyhään muistaki kunnista opintokäynneilä kattomassa, kuinka henkilökunta tekkee työthään. ¶
-Henkilökunnan innostus työhhöön pellaa tässä suurta roolia, Susanne painottaa. ¶
Henkilökunnan innostus asiihaan oon ollu a ja o sille, miten hyä Nalle-Maja esikouluosastosta oon tullu. Kuva: Kierunan kunta  ¶
Kirpputorit ja vanha puuvenhe  ¶
Nalle-Majassa oon vanhaa tornionlaaksolaista kylttyyriä eustamassa kalustettu leikkisauna ja kööki. ¶
-Henkilökunta oon ostannu köökitavarat kirpputoreilta. Het tekeväkki tässä paljon yli sen, mitä heän varsinaissiin tehtävhiin kuulus. ¶
Gläntanin vanhuusten osastolla oon paikkoja 32 ja maholisuus pariasumisheenki. Justhiin nytten oon jonoa näile vanhuusten paikoile. Sisuustuksessa ja toimiinassa oon tääläki huomioitu Tornionlaakson kylttyyri ja kieli. Muun muassa henkilökunta järjesti menheennä syksynä suuren juhlan, missä vanhuukset olit itte myötä, laitoit ruokaa ja paakasit perintheiselä tavala. ¶
-Täälä oon kartanolla fiini sauna ja puuvene, joissa asukhaat voiva istua ja puuhailla. ¶
Yhteistyössä vielä puutheita  ¶
Meilä Kierunassa oon vielä puutheita yhteistyössa niin ette meän häätys saaha vielä tavata meän vähemistökielitten eustajia säänölisesti. ¶
-Neuvotteluja oon ollu vähänlaisesti, mutta nytten met alama purtta kääntähmään. Met olema tehneet työtä niin kokkousten pitämisten, ohjesäänötten laatimisten ko eustajitten löytämisen hyäksi. ¶
Eustajia oli helppo kuiteski löytää. ¶
-Porukathaan oova täälä innostunheita ja järjestäytynheet muutenki jo aimein. ¶
Kouluissa opiskellee meänkieltä äitinkielehnään 34 oppilasta. Lukumäärä oon sama ko menheenäki vuona. ¶
Opettajista kaksi, Paula Kruukka ja Ulla Bergström, oova juuri nytten ettimässä kirjalisuutta meänkielen alottajille. ¶
-Kunta oon lähtenny tähhään följhyyn ko met emmä voi tässä kiihrelisessä tilanteessa vain istua ja oottaa, ette homma ittesthään tapahtus. ¶
Mites sie näet meänkielen tulevaisuuen?  ¶
-Ko met satsaama kläphein resyrssia ja enerkiaa, niin kieli piian säilyy. Soon kyllä mahottoman hyvä, ette vanheemat itte pitävä tärkeännä, ette viä kieltä etheenkäsin. ¶
-Parinkymmenen vuuen aikana oova asentheet vähemisthöön kuuluvia kohthaan kääntyhneet pusitiivisiksi. Mie näen suuren eron aikhaan ko mie itte olin nuori. Nuoret oova nytten ylpheitä heän alkuperästä aivan toisela tavala. ¶
Meänkielensi Matti Junes  ¶
Gläntanin osastolla Kierunassa oon sisustus Tornionlaakson kylttyyrin mukasta. Kuva: Kierunan kunta  ¶
9 helmikuu, 2016 ¶
5 helmikuu, 2016 ¶
2 helmikuu, 2016 ¶
Maria Vanhapiha kantaa mielelänsä kassia missä oon teksti Meänkieli kannattaa mitä kunta myypii. Kuva: Alakaihnuun kunta  ¶
– Olis mahottoman hyvä jos olis meänkielen kielikeskusta. Staattykselle tulis nousu ja met saisima instansin missä saattasimma keskustella meän kielikysymyksiä, sannoo Maria Vanhapiha, kuortinaatturi minuriteetile Alakaihnuula.  ¶
Alakainus oon ollu hallintoalue suomele ja meänkielele vuesta 2011. Viien vuen jälkhiin työ oon alkanu järjesthyyn ittenäisilä alueila jokka hakeva rahotusta sentraali potista missä oon 1,1 milj. kr.( molemille, suomele ja meänkielele). ¶
Marialla oon pusitiivi kattanto meänkielen tulevaisuuele. Esikouluissa tehhään työtä ette kläpit saava kieliintoa. Täälä oon kieliaktivisti Daniel Särkijärvi tärkeä hänen kielilääkerillä ja reisuila esikouluissa ette herättää kläpitten intoa. ¶
Meän kylttyyrikehto oon kullan kaltanen  ¶
Alakaihnuula oon STR-T:n paikalisosasto Meän kylttyyrikehto joka oon oikheen aktiivi. Monta oppisirkkeliä oon käynissä samala aikaa, esimerkiksi tilkkutäkkitekniikkaa, tinaarpantintekoa ja lastentoimintaa. ¶
– Se oon kullan arvosta ette oon semmonen aktiivinen föreninki minkä kans saattaa tehhä yhtheistyötä. ¶
Alakaihnuun kunta oon saanu käynthiin Tietosentterin keskelä kaupunkia. Täälä Maria Vanhapiha tekkee työtä meänkielisten ja suomenkielisten kans käynilä, telefoonila, ja meililä. Tietosentterissä oon avisia minuriteettikielilä, prosyyriä ja vasituita kassia missä oon teksti Meänkieli kannattaa. Sama teksti oon kans suomeksi. ¶
– Pienilä keinoila saattaa nostaa intoa. ¶
Kaks esikoulua kunnassa tarjoava meänkieltä heän petakokiikassa, mutta ei ole aivan puhasta meänkielenosastoa. ¶
Alakaihnuula oon kylttyyrinen veto. Vastaaikhoin kuttuthiin kaikki esikoululapset hyvin tykäthyyn teatterinäyttelhyyn kolmela kielelä: suomi, ruotti ja meänkieli. ¶
Toinen keino oon ette antaa uusile vanhimille kielipaketin. Niissä oon tietoa oikeuksista, tipsiä mistä saattaa hakea tietoa ja ette oon meänkieliföreninki (Meän kylttyyrikehto). ¶
Ensimäinen pakettipainos meänkielelä loppu varsin. ¶
Ylpeät alkuperästä  ¶
Alakaihnuussa oon isompi kyse suomalaisesta materiaalista siksi ko oon enämpi suomenkielisiä asukhaita kunnassa. Justhiins nyt ei ole yhthään oppilasta meänkielen opetuksessa. ¶
– Siltikki näemä ette into lissäintyy ette ottaa kielen takasi. Ihmiset oon ylpeät heän alkuperäle ja justhiins ylpeys oon mahottoman tärkeä kielen säilymiselle. ¶
Miltäs näyttää vanhuuenhoiossa?  ¶
– Meilä ei ole osastoa meänkielenpuhujille vielä. Oon kuitenki halu saa suomenkielisen osaston ja moni työläisistä ossaava suomea ja meänkieltä. ¶
Ko kunta hakkee väkeä lasten- ja vanhuuenhoithoon niin työnantaja kyssyy vasitusti meänkielen ja suomenkielen taitoa. ¶
Mitäs uskot meänkielen tulevaisuuesta?  ¶
-Oon hankala tilane mutta oon toivetta. Tuntuu ette staattys oon nousemassa, vaikka se vaatii työtä. Maholisuuet oon parahneet villin paljon lyhyssä aikaa. ¶
Maria oon kiitolinen ette sentraalijärjestö STR-T vettää kysymystä kielikeskustasta ja ette moni föreninki suojaa ainetta. Samala hään tykkää ette oon tärkeä ette ei vaatia ette ihmiset häätyvä puhua täyelistä meänkieltä. Jos oon semmonen kattanto niin vastaalkunen ei tohi auasta suuta. ¶
– Kielessä oon monta eri varieteettiä, niin mikäs oon oikeasthaan oikeen ja väärin? ¶
12 helmikuu, 2016 ¶
9 helmikuu, 2016 ¶
5 helmikuu, 2016 ¶
Marianne oon puoliaikasesti työssä Haaparannanlehen jurnalistinna. Kuva: Linda Danhall.  ¶
Jurnalisti Marianne Berglund julkasee nuorile ja vanhoile passelin luontokirjan meänkielelä ja ruottila. Rikas luonon elämä oon hänen kameeralinsin keskiössä.  ¶
– Lastenkirjoissa ole kohta ollenkhaan luonnon kuvia ko ainoasthaan piiroksia, Marianne sannoo.  ¶
Kirja ”Elläimet meän ympärillä” oon runssaasti kuvitettu Mariannen itte otetuila valokuvila kauhniista Tornionlaaksosta. Hään julkasi jo 2010 kuvakirjan Naturligt fångat yhessä kirjailia Bengt Pohjasen kanssa. Nytten kuus vuotta myöhemin oon julkasun takana sama kustantaja Barents Publisher ja Bengt oon kääntänny tekstit meänkielele.  ¶
Marianne sai kylttyyrineuvoston apurahan elläinkirjan julkasemisseen ko valtio näkkee hyäksi tuottaa kirjalisuutta väheemistökielilä. Koska varsinki meänkieli oon laiminlyöty kirjamuotosenna niin tällä sarala oon paljon vielä tekemistä. ¶
Marianne oon koulutukselthaan esikoulun ja ala-astheen opettaja – ja vielä jurnalistiki. Usseimat tuntevakki hänen juuri jurnalistinna ja Haaparannanlehen toimitussehvinä. ¶
– Minua halutti käyttää ommaa kläpitten kasvatustietheen tietoa minun uuessa kirjaprujektissa. ¶
Elläimet meän ympärillä oon Mariannen toinen luonthoon liittyvä kirja. Kuva: Privaatti.  ¶
Muistitreeninkiä vanheemille  ¶
Jos kirja oon passeli esikoulu- ja koulukläpeile niin se oon kyllä yhtä passeli vanhuusten asunthoinki, Marianne toteaa. ¶
– Het, joila oon muistin kanssa vaikeutta, saattava varhmaan kuvia kattoessa ja lyhhyitä tekstejä lukkiissa pallauttaa miehleen eri elläimiä. Tiä vaikka se innostas heitä itteä omhaanki kertomisseen? ¶
Kirjaa vain voipii käyttää kirjalisuutennaki heile jokka halvaava oppia meänkieltä niinko heilekki jokka halvaava tietää enämpi eri lintu- ja elläinsorteista. ¶
Kirjaan layoutti (sommittelu) oon Mariannen itten tekemää ja kirja oon aateltu julkasta maalishuhtikuulla. ¶
Tämä elläinkirja ei toennäkösesti ole Mariannen viihmeinen. Hällä oon suunitheilla julkasta vielä usseita valokuakirjoja. Ehkäpä joku niistä olis suunattu juuri varsin vanheemallekki väele? Enämpi Marianne ei halvaa suunitelmiihaan vielä paljastaa. ¶
Fakta: Elläimet meän ympärillä kirjan hinta tullee olehmaan 180 kr ja lisäksi lähetyskostanukset ja sitä voipii tilata [email protected] ¶
Meänkielensi Matti Junes  ¶
16 helmikuu, 2016 ¶
12 helmikuu, 2016 ¶
9 helmikuu, 2016 ¶
Linnea Nylund, Korpilompolon kylttyyriföreeninkin puhheenjohtaja. Kuva: Privaatti   ¶
– Se oon aivan fantastista ette saattaa tavata koko mailman pikku Korpilompolossa, sannoo Linnea Nylund, Korpilompolon kylttyyriföreeninkin puhheenjohtaja, juuri lopetetusta Vyöfestivaalista.   ¶
–  Met emmä tartte lähteä mihinkhään kuuntelheen suomalaista kantelekonserttiä, kattomhaan franskalaista performance-artistia eli kohtaahmaan syriaania jokka näyttävä heän taitetta.   ¶
Vyöfestivaali houkuttellee joka vuosi nuin 5000-6000 kävijää tähhään pikku kylhään jossa oon vähän rapeasti 500 asukasta. Ko talvi oon pimmeimillä ja pakkanen oon kova kylä sytyttää tomteplossin joka kahen viikon aikana näyttelee yli 80 kylttyyritapahtummaa (1-13 desemperiä). Näin se oon ollu vuesta 2005 asti. ¶
Etelä-Ameriikka oon ollu festivaalin pohjana siittä asti ko se lähti alkhuun colompialaisen kirjailijan, Leon de Greiffin, kunnioittamisenna. ¶
Tarjonta oon valtava: mysiikkiä, teatteria, kirjalisuutta, seminaaria, debattia, keskusteluja ja taitetta kaikile ikäluokile. ¶
Kaikin tämän takana oon Korpilompolon kylttyyriföreeninki, jonka puhheenjohtajanna Linnea Nylund vuona 2009 sai Land-aviisin Ison Land-palkinon hänen fantastisesta työstä. ¶
Hommaa kylässä lähipalvelua   ¶
Kylttyriföreeninki oon vaikuttanut siiheen, ette kylässä oon tulevaisuuenusko elävännä monela eri tasola: föreeninkin jäsenet pitävät vaarila ette lähipalvelu kylässä tullee paremaksi sillä laila ette järjestethään ruokatavarapyssi, lumen pluuaamista ja ruuhon leikkoa kylässä. Ja ajanvietoksi oon kansa olemassa hotelli jossa oon ravintola. ¶
-Tämän vuen festivaali oon ollu erityisen onnistunnu, oon käyny paljon ilosia ihmisiä, sannoo Nylundin Linnea. Kauhean fiiniä kohtaamisia, artistitten ja kylän asukhaitten välilä, viehraitten ja kotonakävijötten välilä. Enniiten väkeä vetivät konsertit, tunnetut Raj-Raj-pelmannit ja The Magnettes oon käyhneet. Väkeä tuli kansa kuuntelheen kirjailijan Mikael Niemen ja Julian Vasquezin keskustelua. Punasenna lankana festivaalin aikana tuli joka ilta höögtaalaarista franskalaisen performance-artistin tapahtuma. ¶
-Se oli saatuma minkälaista tekstiä ja mitä mysiikkiä höögtalarista tuli – ja tähhään hään piti yhtäkkiä spontaanisesti keksiä jotaki. Tapahtumapaikale hään oli tehny installasjuunin käyttämällä punasta lankaa ja koijuvihtoja. Valon avula tämä muistutti lapinkoasta. ¶
Tutkimuksesta popyläärikylttyyhriin   ¶
Vuen teemana oon olheet uni ja mitä nähthään unissa, ja lepakot eli fladdermössit. Prufessoria oon käyny selittämässä näista asioista ja perukan väki oon kansa esittänny omia kirjotuksia. ¶
–   Meilä oon koko rekisteri, tutkimuksesta popyläärikylttyhriin asti. Monet oon matkassa esittämässä ja siittää tullee monipuolinen homma. ¶
Viimi vuona alotethiin kansa Aniara-seminaari, jossa lähethään siittä, ette kunkas met saatama pelastaa mailman. ¶
Mikäs se sinua auttaa vuosi vuelta pitähmään tätä käynissä?   ¶
–  Aika ittekhäät asiat, uskosin. Työ rikastuttaa minua itteä ja se oon aivan fantastista ette saapii tavata koko mailman Korpilompolossa. ¶
 Joku kävijä selitti festivaalista kreatiivisennä hulluuena.   ¶
Se oon niin hyvin sanottu ko välistä met ittekki hunteerama ette olemakos met vähän hulluja ko met piämä tätä käynissä. Meininki oon kuitenki ette festivaali jatkuu tulevaisuessaki niin kauon ko rahotusta tullee. Nykyhään pytjetti oon nuin 600 000 kruunua, avustusta saathaan Kylttyyriraatista, maakäräjiltä js Sparbanken Nordista ja sen lisäksi oon piljetistä tuloja ja eri sponsorilta. ¶
Kirjailija Mikael Niemi kohtaa Julian Vasquezin. Kuva: Privaatti   ¶
21 joulukuu, 2016 ¶
13 joulukuu, 2016 ¶
7 joulukuu, 2016 ¶
Ette alkaa lentämhään oon minun elämän paras päätös, sannoo Patrik Heikkilä Mataringistä, joka nyt oon jo viiettä vuotta piluuttina. Kuva: Privaatti  ¶
Ruottin issoin paramuturiklypi räknättynä henkeä kohti löytyy Mataringistä. Nämät 18 Toornionlaakson sjärmiklypin jäsenet saavat maksotta ilmatillaa ja aivan mahtavan näköalan väylän yli.  ¶
– Rajan lähelä oon ilmassa vain joitaki rajotuksia mutta se ei ole tavalista ette näin oon, sannoo lentäjä Patrik Heikkilä, 28.  ¶
Ainua rajotus mikä oon olemassa kymmenen pelikuorman raatien sisälä oon se, ette hobbylentäjät ei saa mennä Suomen rajan yli. Sen siihaan net saavat ottaa matkhaan omat rustinkit naapurhiin ja staartata sieltä. ¶
Patrik, joka assuu Haapakylässä, päätti 2012, ko hään oli kokeilu tandemilentoa yhen instryktöörin kansa, ette hään alkaa lentämhään. ¶
– Moni uskoo ette se oon tyyristä ajanviettoa mutta hyvän käytetyn rustinkin saattaa saa käshiinsä vähän yli 40:llä tuhanella kruunula, sannoo Patrik, joka sai halthuunsa Mats-isän kampheet. Sen lisäksi käyttökustanukset oon matalat, nuin 30-40 kruunua tiimassa bensiinistä. ¶
Paramuturi oon muturi jonka prupelli kannethaan sölässä siloissa, siiheen liitethään iso sjärmi. ¶
-Mie en tartte niin pitkää lähtömatkaa vain mie laukon piiain 25-30 askelta ennenko pääsen ilhmaan. Mie pruukaan mennä Haapakylänsaarele ja nousta ilhmaan sieltä. ¶
Vauhti ilmassa oon siinä 25:n ja 70:n km/h välilä ja tavalisimat korkeuet oon 150 ja 1000 meeterin välilä. Muturi tarvithaan siiheen ette pääsee kyllin korkealle ja suorassa lennossa etheenpäin. Maahaanlaskussa piluutti ei tartte käyttää muturivoimaa, silloin hään vain seilaa alas. ¶
Kunkas kauas sie pääset yhelä tankila? .  ¶
– Se riittää nuin neljä tiimaa niin ette teuriiassa saattasin lentää vaikka 16 pelikuormaa yhtä mittaa. Patrik oon ylhäälä lentämässä kerran viikossa jos oon ilmoja. ¶
Tie 99 Mataringin ja Pajalan välilä saattaa jonaki kesäiltana olla näin kauhniin näkönen. Kuva: Roger Anttila  ¶
Sie olet tehny nuin 400 staarttia. Etkös sie ole kohta nähny Toornionlaakson?  ¶
– Ha, ha, en, se olo, ko nousee maan päältä, oon uskomaton, kutkuttaa joka ainua kerta. Se oonki aivan erityinen tunne olla sielä ylhäälä 500 meeterin korkeuella ja istua niinku puutarhaatoolissa, panna kiini muturin, ottaa pois kuulosuojat ja kuunela tuulen suhinaa köysissä. ¶
– Sitte oon kansa aika hauska lentää siutti jonku kaverin joka istuu ulkona althaanila grillaamassa. Niin sielä oon aina jotaki uutta jota saattaa tjekata. ¶
Patrik oon lentäny Franskassa ja Tjekissä muitten sjärmilentäjitten kansa. Pissiimän lennon tähhään saakka hään teki tjekkiläisten viinitarhoitten yli. ¶
Patrik oon myötä Toornionlaakson sjärmilentäjäklybissä, jolla oon 18 jäsentä. ¶
Jos räknää jäsentä kohti niin Mataringissä oon enniiten paraklybiläisiä Ruottissa. Se vastaa nuin 400 lentäjää Stockholmissa. ¶
Mataringin kylä ja Suomen silta taihfaanrannassa. Patrik tykkää kauheesti eri luononilmiöistä ja tulvaveestä. Kuva: Roger Anttila  ¶
Kunkas se näin oon?  ¶
– Täälä oon niin vapaata, ilman rajotuksia. Jos olhaan lentämässä suurkaupunkissa niin suuri osa ilmatiloista oon suljettu trafiikilennon vuoksi. ¶
– Toornionlaaksossa oon kansa kenttiä joka paikassa joista met saatama nousta ilhmaan ja laskea maahaan. ¶
Välistä Patrik näkkee ilmasta jonku ison elläimen ja silloin hään pruukaa laskea alas kurkkimhaan. Kerran hään näki ison hirven joka seiso kahen jääkärin välilä, net olit passila. ¶
– Ei kumpikhaan jääkäristä nähny hirveä mutta mie näin kaikki kolme. Se oli Haapakylän jahtilaaki joka oli sielä ja mie sain jälkhiin tietää ette hirvi jäi elhoon. Se oli ainuakertanen näkö. ¶
Joskus sattuu ette Patrik jonku pyyöstä ottaa valokuvia eri kotitaloista ja paikoista, mutta hään sannoo ette se oon sattuma jos kuvat oon hyviä. Valokuvvaajaksi hänestä ei ole. ¶
Toornionlaakson sjärmilentäjillä oon samanniminen naamakirjakryppi. Sinne lentäjät panevat heän fiiniä kuvia Toornionlaaksosta. ¶
Patrik Heikkilä oman koin mäkipuolela Haapakylän lähelä, Mataringissä. Järvi taustala oon Särkijärvi. Kuva: Privaatti  ¶
13 joulukuu, 2016 ¶
7 joulukuu, 2016 ¶
28 marraskuu, 2016 ¶
By Maja Mella ¶
Susanne Redebo. Kuva: Privaatti  ¶
-Mie oon löytänny perustan ittessä ja liitän nytten syämmen äänen minun pään tiethoon, toteaa jurnalisti Susanne Redebo hänen työstä Metaviisin uutisjututten kirjottajanna, mitä työtä hään oon tehnny menheestä syksystä lähtein.  ¶
Susanne Redebo oon 52 vuotias ja assuu perheihneen Mariefredissä, kaheksan penikuormaa Tukholmasta. Hään oon syntynny ja kasunnu Övertorniola, mutta muutti Haaparannan lukion käynin jälkhiin etehlään. ¶
Mitäs siet tänhään tehet?  ¶
-Mie alotin vuonna 2001 ylheisreportterinna Eskilstuna-Kurirenissa ja siirryin sen jälkhiin urheiluosastolle ennen ko minusta tuli kahen Mälarinlaaksossa ilmestyvän lehen jurnalisti. Samala mie tehen työtä minun freelance-firmassa tuottaen Metaviisille Tornionlaaksoa koskevia uutisjuttuja. Näitten lisäksi mie oon nettivasthaavanna ja toimittajanna paikalislehessä Tornionlaaksolaiset Tukholmassa. ¶
– Mulla oon pohjala Sundsvallin Mitthögskolanin (nyk. Keski-Ruottin yliopisto) korkeakoulututkinto jurnalistiikassa. ¶
-Minun ura lehitten parissa alko jo kymmenen ikäsennä Övertornion Sjövägenillä, ko mie alotin Särkijärvi-postin ja sain minun yheksän tätiä tillaahmaan minun lehen. Mie tiesin jo aikasin, mikä minusta tullee. ¶
Koskas sie löysit sinun kylttyyriperiinön?  ¶
-Poismuuttanheenna tornionlaaksolaisenna sitä tullee aina merkile pannuksi sinun alkuperästä, ihmiset kiinostuva sinun murtheesta (dialekt) ja niin perintö aivan ko vaatii päästä framile koko aika. Ko kläpit muutit kotoa pari vuotta aikaa, mie alon tuntea tarvetta liittyä minun juuhriin uuesthaan. Sillon mie otin kontaktin Tukholman Tornionlaaksolaissiin ja löysin yhistyksestä mahottoman paljon rajaseuvun väkeä. Ko kohtaa ihmisiä samalta maanääreltä ko ittekki oon, löytää ko tuttua roikkaa. Ko meilä oon yhtheinen tausta (referensram) niin puhetta oon paljo ja monisanasta. Sitä paitti tornionlaaksolaisilla oon oma huumori, jolle oon soma yhessä nauraa. ¶
Susanne Redebon lapsuuenkoti oon vielä jälelä Sjövägenillä. Kuva: Privaatti  ¶
Kunkas sie näet meänkielen tulevaisuuen?  ¶
-Tulevaisuutte sillä kuiten oon, mutta oon jo kiire sen pelastamisella. Siinä oon kyse siittäki, kunka saaha nuori sukupolvi kiinostumhaan meänkielestä ja sen oppimisesta. Mutta koska monet nuoret pitävä kieltä tärkeännä (coolt) sillä oon tulevaisuuttaki. Mie itte kuulun sukupolhveen, jonka vanheemat eivä saahneet puhua koulussa meänkieltä ja siksi soon hyvin tärkeätä, ette mie ja minun sisarukset opettelisimma meänkielen. Mie hunteeraan tänhään, ette kielen kaottaminen oon suuri menetys ja olen juuri ettimässä, mitä asialle saattas tehhä. ¶
No minnes sinun elämä oon nytten menossa?  ¶
-Mie oon oikeala tolala ja aion tänhään jatkaa tätä rattaa. Sanomalehtiala oon justhiin nytten suuren muutoksen keskelä ko se siirtyy paperista nethiin ja mie seuraan sen kehityksen följyssä. Kukhaan ei oiken tiä, minne met olema menossa, mutta minun mieli oon rauhalinen. Joku oon sanonu, ette ”sitä voipii viiä ihmisen pois Tornionlaaksosta, muttei Tornionlaaksoa ihmisestä”. Ja soon justhiin nuin! ¶
Mikäs oon sulle miehleisin ilmasu meänkielessä?  ¶
-”Huija!” (huh huijaa!) Sitä mie käytän ko mie halvaan painokhaasti osottaa, miltä maanääreltä mie oon poissa. Taikka ko mie oon järkyttynny, uupunnu taikka saannu aurinkonpistoksen. ¶
Meänkielensi Matti Junes  ¶
Kentällä reportterinna. Susanne kohtaa Martan, maailman parhhaan potkupallon pellaajan Martan, ko hään pelasi Tyresjön puolesta. Kuva: Privaatti  ¶
3 kesäkuu, 2016 ¶
31 toukokuu, 2016 ¶
27 toukokuu, 2016 ¶
Yksi Metavisin meänkielen kääntäjistä oon Märta Nylund ja hään assuu Markusvinsassa. Met olema kysyhneet Märtalta kuka hään oon.  ¶
”Minun nimi oon Märta Nylund ja mie täytän tänä vuona 70 vuotta. Mie asun Markusvinsassa yhessä minun kahen sisaren kansa. ¶
Mie olen hommanu käänösten kansa sillon tällön, mutta enniiten sen jälkhiin ko minusta tuli pansunääri. Olen enniiten kääntäny yksittäisiä tekstiä. ¶
Suuriin hankaluus kääntämisessä ylipäätänsä oon löytää oikeat sanat niin ette saapii ulos sen merkityksen jonka tekstin kirjottaja oon aatelu. Sen lisäksi pittää saa käänöksen sellaiseksi ette se tuntuu luonoliselta. Tämä kuuluu meänkiehleen niinku muihiin kiehliinki. ¶
Kääntäminen vaatii hyvvää kielitaitoa ja kieliaistia. Nykyaijan sanoile saattaa olla oikeenki paha löytää hyviä meänkielen käänöksiä. ¶
Meänkieli oon mulle erityinen ko se oon minun ensimäinen kieli ja siiheen oon siottu meän kulttuuri. Meänkieliset sanat oon kytketty minun lapsuuenmuisthoin, ihmishiin, kampheissiin, oikeesthaan kaikhiin mikä kuuluu yhteen sen kansa, jonka kansa olen kasunu ylös ja jota mulla oon minun ympärillä. ¶
Minun rakhaimat sanonat oon ”ei oppi oihaan kaa” ja ”elämä oon kallis”. ¶
Mie uskon meänkielen tulevaisuutheen.” ¶
Märta ja hänen sisaret. Kuva: Privaatti  ¶
31 toukokuu, 2016 ¶
27 toukokuu, 2016 ¶
25 toukokuu, 2016 ¶
Tomas Harila Carlgren asu nuohruusvuosinhaan Torniossa. Kuva: Privaatti  ¶
Yksikhään pykinki ole tehny Tornionlaaksoa niin tunnetuksi ko Haaparannan kirkko. Sen kolso muoto herätti suurta huomiota 60- ja 70-luvuila. Muuton rajan arkitektyyrille tyypillistä oovat aitat ylöspäin kääntyvine sivuihneen, kertoo suunittelia Tomas Harila Carlgren .   ¶
Tomas asu nuorenpanna Torniossa ja hällä oon nykyhjään taiteilijanna ja suunnitelijanna Tukholma pääpaikkana. Hällä oon syntynny vissi mielenkiinto arkkitektyyhriin ja sen tähen met pyyämmäki häntä kuvvailemhaan, mikä olis tyypilistä tornionlaaksolaisele rakentamisele. ¶
– Se mitä, joku oon tyypillistä tornionlaaksolaisele rakeenustaitheele, ole kuitekhaan sitä kaikile. Tämä tekkee asian vähän monimukkasemmaksi, Tomas sannoo. ¶
Mutta vissiä yhtheisiä piirtheitä rakenustyylissä oon kuiteski moleemin puolin rajan, niin Ruottin ko Suomenki puolella, vaikka Suomen puolelta paloki paljo rakeenuksia toisen maailmansoan aikanna. ¶
Arkkitektyyrin histuuria oon melkein aina tuntematoonta. Tämä tarkottaa sanoa, ette siinä ole ollu sen kummempaa laatijaa ko ette oon seurattu muotia ja periinettä ja ette oon haluttu näyttää varakhailta. ¶
– Meilä oon semmonen mielikuva Tornionlaaksosta, ette se oon Ruottin köyhää ossaa, mutta se ei kuitekhaan näytä siltä ko kattoo pykinkejä, Tomas toteaa. ¶
Aitta anto kuan vahrauesta ja se sijotethiin kartanotten tulotien vartheen. Aitta Aapuassa. Kuva: Siw Vanhatalo  ¶
Yksi merkki tästä oova suuret aitat Hietaniemessä ja Matarinkin ulkopuolela. Nämät varastoaitat ylöspäin kääntyvine seininheen sijotethiin ussein näkyvile kartanoitten tulotien vartheen. ¶
Aitotten ylöspäin kääntyvilä seinilä ollu mithhää tekemistä niitten toimiinan kanssa ko net kerrot perhheen vauhrauesta. ¶
Vojakkalassa oleva Forslundin kartano oon fiinein esimerkki jälelä olevasta tornionlaaksolaisesta rakenuskyltyyristä ja se oonki luokiteltu suojeluksi rakeenukseksi. ¶
– Se oon fiini esimerkki suljetun pihapiirin rakentamisesta Tornionlaaksossa ja siittä näkkee, ette perhe oon ollu vauras. ¶
Päärakeenus oon keltanen, mikä tuo miehleen kiven. Kivikartanot puolesta viestivä 1800-luvula vauhrauesta ja Tornionlaaksosta löytyyki moniaita kartanoita, joissa päärakeenus oon maalattu vaaleila öljyfäreilä. Haaparannala ja Torniossa oliki monia kauppakartanoita 1800-luvula, mutta net oon jo purettu taikka palahneet. ¶
Forslundin kartano oon fiini esimerkki tornionlaaksolaisen umpipihan rakentamisesta. Kuva: Länsstyrelsen  ¶
Kysyttäessä Tornionlaakson tämän päivän rakeenustyylistä pallauttaa Tomas kysymyksen takasi ja pohtii, mitä siihen sitte tarvittaissiin lukea fölhjyyn, ette saattas puhua kyltyyrille tyypilisestä rakeenustyylistä? Riittääkös siihheen, ette arkkitekti oon kasunnu Tornionlaaksossa? Eli oos se ette rakeenus sijattee Tornionlaaksossa? ¶
Mitäs sie piät tärentöläisen Mats Winsan rakeenuksista Kattilakoskela ja Luppiovaarala?  ¶
– Suuret lasipinnanat, kivet ja rapatut pinnat oova uusfunkkistyyliä, mikä oon leimalista tämän päivän rakentamisele niin Ruottissa ko muissaki länsimaissa. Onko siinä muuta sinänsä tornionlaaksolaista ko mitä klasista näkkyy? ¶
Tornionlaakson rakeenukset oova saahneet vaikutheita monelta hollilta maailmaa. Esimeerkiksi Haaparannan kaunis rautatieasema rakenethiin ko sympooliksi Ryssän keisarikuntaa vasthaan aikanna, jollonka Tornio kuulu Ryssään. ¶
– Met rakensimma kommeita pykinkejä ko halusimma näyttää yhenlaista sympooliarkkitektyyria. ¶
Haaparannan rautatieasema. Kuva: Mirej  ¶
Rakeenuksena Tornionlaaksoa oon kuiteski enniiten nostannu framile Haaparannan kirkko. Kansaa vaelsi koko maasta sitä kattomhaan 60- ja 70-luvuila niin ette kaupunki hääty palkkata ophaita heistä kaikista huolehtimhaan. ¶
– Rakeenuksen tyyli oli tyrmistyttävää ja mykistävvää. Se oonki yksi Ruottin harvoista pykinkeistä, jokka oova saahneet aikhaan niin suurta huomiota. ¶
Haaparannan kirkola oon tyyris kuparinen julkisivu. Kuva: Haparanda Tornio matkailutoimisto  ¶
Tomas kuttuu kirkon rakeenustyyliä karkeaksi, riisutuksi ja sympooliseksi ja se oon varsin kalliski kupariseininheen. Muina rakeenuksina jokka oova tehnheet Tornionlaaksoa tunnetuksi oova Haaparannan rautatieasema, Matarinkin kunnantalo ja tästä kivenheitonpäässä oleva elokuvatiitteri Röda kvarn. Tämä Röda kvarn oon muuten tehty ylijäähneestä rakeenusmateriaalista ja se oon pystötetty ilman piirustuksia ja ilman arkkitektia. Pajaalassa puolesta huomio kiinittyy 1950-luvula rakenethuun käräjätalhoon.  ¶
Meänkielensi Matti Junes  ¶
Matarinkin kunnantalo oon mielenkiintonen esimerkki toisenlaisesta arkkitektyyrista, sannoo Harila Carlgren. Kuva: Susanne Redebo  ¶
12 huhtikuu, 2016 ¶
11 huhtikuu, 2016 ¶
8 huhtikuu, 2016 ¶
Näinä viikkoina met esitämmä STR-T:n styyrelsiä ja kaheksas vastaahmaan muutamphiin kysymykshiin oon styyrelsin jäsen Daniel Snell.  ¶
Styyrelsipaikka: Syppleantti ¶
Aktiiviä vuosia: Yksi vuosi ¶
Paras muisto tapahtumasta jossa styyrelsi oli matkassa: ”En ole valitettavasti vielä keriny olla styyrelsin kansa yhessä isomissa tapahtumissa, osaksi siksi ette minun oon valittu vastaaikhoin, mutta siksiki ko asun Göteborgissa enkä ole keriny styyrelsin kautta saa tehtäviä.” ¶
Syänkysymys: ”Säilyttämällä ja viemällä ulos toornionlaaksolaista kulttuuria ja sillä laila näyttää minkä rikhaan kulttuurin met olema perihneet meän kasvatuksessa ja ette olema ylpeitä siittä.” ¶
Siksi STR-T:n olemassaolo oon tärkeä: ”Meän toornionlaaksolaisen perintheen säilyttämiseksi.” ¶
Lempipaikka: ”Pajalalla, jossa olen kasunut ylös, oon aina ollu erityinen asema minun elämässä. Sielä oon minun turva ja sielä oon net seikkailut joita mulla oon matkassa lapsuuesta saakka, net, jokka oon tehneet minusta sen minkä mie tänä päivänä olen.” ¶
13 huhtikuu, 2016 ¶
12 huhtikuu, 2016 ¶
11 huhtikuu, 2016 ¶
Elina Kangas oon ensimäinen valtiolinen kielenhuoltaja meänkielele. Hään oon lähtösin Suomen Pellosta.  ¶
Elina Kangas oon saanu ensimäisen valtiolisen työn meänkielen huoltajaksi. Marsissa hään siirtyy Tukholhmaan ja uuen työnantajan Institutet för språk och folkminnen tykö. Hään toivoo ette työ sisältää paljon reisuja.  ¶
– Reisaaminen tullee osa minun työstä, se oon kauhean tärkeä ette saa matkhaan kaikki alueet maassa, olletikki pohjoinen osa, sannoo 32-vuotias Elina.  ¶
Elinalla oon juuret Suomen Pellossa missä hänen vanhiimat asuva. Itte hään oon kans asunu Rovaniemelä, Turussa ja nytt viimiseksi Oslossa. Ko met puhuttelemma toisia hään käyttää issoiman osan hänen aijasta tutkimukseen meänkieltä Oslon ynivärsiteetissä. ¶
– Mie olen myötä tutkimusprujektissa missä met tutkima tietä minureettikielen stantartiseerinkhiin. ¶
Kolmela hänen työkaverista oon muita minuriteettikieliä Euroopassa mitä net tutkiva. ¶
– Met kattoma erityisesti kielenkäyttäjiä, kunka ihmiset reakeeraava ko heän kieli saapi kirjotetun stantartiseerinkin. Siksi ette se ei ole mikhään helppo prosessi. ¶
Tutkinu nuoria täysiä  ¶
Elinan into kiehleen ja ihmissiin oon ”aina” ollu. Sosiolokiin oppiminen Rovaniemen ynivärsiteetissä johti linkvistiikhiin ja suomenkiehleen Turun ynivärsiteetissä. Sielä hään kans teki hänen maasterväitöskirjan. Se kerto kunka nuoret täyet toornionlaaksolaiset kattova meänkieltä ko se ei ole heän ensimäinen kieli. ¶
Elina selittää ette hänen kotikieli oon toorniolaaksolainen suomalainen murre. ¶
– Ko mie puhun suomenpuhujitten kans niin se oon enämpi suomea ja ko mie kohtaan meänkielenpuhujan se oon enämpi meänkieltä. ¶
Siihen lissäintyy vähän svorskia koska Elina kans puhhuu ruottia sekotettu norjankielelä. Elina selittää ette kielen stantartiseerinki ei ole mikhään helppo prosessi, se herättää tuntheita ja saapi seurauksia jokka vaikuttava monheen. ¶
– Tätä ainetta ei ole koskhaan tutkittu ennen: kunka ihmiset reakeeraava ko heän minuriteettikieli stantartiseerathaan. Net saattava antaa paljon tukea ja kattoa stantartiseerinkin tärkeännä asianna. Mutta net saattava kans panna vasthaan sitä. ¶
Elina tullee reisaahmaan paljon uuessa työssä, vaikka hään oon siotettu Tukholhmaan. Kattilakoski Ruottin puolela Toornionlaaksoa oon favuriittipaikka hälle. Kuva: Yksityinen  ¶
Prosessi joka oon käynissä  ¶
Mie olen käsittänny ette meänkieltä olhaan stantartiseeraamassa?  ¶
– Joo, niin saattaa sanoa! Paljon ihmisiä oon tehnee työtä meänkielenstantartiseerinkin kansa pitkän aikaa ja paljon oon tehty. Mutta se oon kans prosessi mikä jatkuu koko aijan. ¶
Mitäs sie itte uskot?  ¶
– Mie luulen ette kieli oon keskelä stantartiseerinkiprosessia. ¶
– Se mikä viittaa tähän oon ette meilä oon paljon kirjoja, kumpaaki lasten- ja täyttenkirjalisuutta, sanakirjoja, verkko-sanakirjoja, sanalistoja, sääntöjä….. ¶
Mitäs sinun uusi työ merkittee?  ¶
– Se oon hyvä kysymys. Koska se oon uusi virka met saatama itte päättää mitä työ pitäs sisältää. ¶
Pääasiassa se sisältää neuomista kieliasioissa ja paljon kontaktia föreninkitten ja henkilöitten kans jokka oon töissä stantartiseerinkin kansa. Elina tullee kans järjesthään seminaaria ja seurata nykyaikhaista tutkimusta. Moni tehtävistä tullee luonolisista syistä tapahtumhaan alueissa missä kieltä puhuthaan. ¶
Nootti: Mitäs tarkottaa stantartiseerinki? Maan kansalaiskieli, esimerkiksi ruottinkieli, oon stantartiseerattu puhheessa ja kirjotuksessa. Se ei ole luononkasuanti, se oon tehty tarkotetulla kielenhoijola. ¶
7 joulukuu, 2017 ¶
20 marraskuu, 2017 ¶
Ruottin Toornionlaaksolaisliitto STR-T oon saanu tukea Kylttyyriteparttemäntistä ette tehhä esitutkinon  ette valasta Ruottin valtion väkivaltaa toornionlaaksolaisile ja meänkielisille. Tämä esitutkimus tehhään aikana 1/11 2017 – 31/1 2018. Esitutkimus tullee antamhaan vastauksen minkälainen jatkuva prosessi saattais olla. Osa esitutkimuksen sisälöstä oon ... ¶
27 lokakuu, 2017 ¶
Wennberg-perheen tykönä Värmdössä niin Kristeri-isä ko hänen poika Isakki lukevat meänkieltä. Isä Uumajan yniversiteetissä ja poika kotikielenopetuksessa, 50 minuuttia viikossa.  ¶
Mie pruukaan sanoa Isakille ette meilä oon salanen kieli, hällä ja mulla, jota kukhaan muu ei ymmärä, sannoo Kristeri.  ¶
Hään toivoo ette meänkielestä tulis pakkoaine gryndskuulan oppilhaile Toornionlaaksossa.  ¶
Sillä laila ei olis vaaraa ette se kokohnaansa katoais ja politiikkerit näyttävät ette het ottavat tämän minuriteettikieliasian toela. ¶
47-vuotias Krister Wennberg lukkee meänkielen jatkokursia (B) distansikursina Uumajan yniversitetissä. Hänen pojalla, Isakilla, oon samala meänkieli äitinkielenä Brunnin koulussa Ingarössä. ¶
Krister synty Mataringin Ruokojärvessä mutta siirty varhain perheen kansa Korpilompolhoon, jossa hään kävi koulun. Se oli vuona 2001 ko heän siirtokuorma meni Stockholhmiin. ¶
– Pienenä mie ymmärsin meänkieltä aika hyvin, sitähään minun vamhemat puhuit keskenhään mutta ei koskhaan meän, lasten, kansa. Nyt mie tykkään ette se tuntuu kauheen ikävältä. ¶
Täyenä hään nyt freistaa saa halthuunsa kielen jonka kansa hään kasusi ylös. Hänen tavote oon oppia puhuhmaan kieltä, kirjottaminen ei tunnu yhtä tärkeältä. ¶
Isakki luokkahuohneessa yhessä äitinkielenopettajan Kristina Hedströmin kansa. (Kuva: Privaatti)  ¶
Pakolinen aine koulussa  ¶
Krister toivoo ette meänkielestä tulis pakkoaine koulussa kaikile toornionlaaksolaisile oppilhaile, sillä laila voittais paljon ko aattelee tulevia sukupolvia. ¶
– Vapaaehtonen opetus rakentuu siiheen ette vanhemat halvavat ette lapset oppivat kielen. Mutta nuoremanpuoleiset vanhemat piiain ei ole niin intreserattuja siittä, intressi omhiin juuhriin herrää vasta korkeaman iän kautta. ¶
Mikäs sinun henkilökohtanen tavote oon oppimisessa? ¶
– Oppia puhuhmaan kieltä, pojan ja minun sisarusten kansa. ¶
Mikäs oon pahinta meänkielessä? ¶
– Kirjottaminen, sitä mie en saa milhään toimimhaan. Tuplakonsonantit ja tuplavukaalit tuntuvat välistä epäloogisilta. Mie halvasin enniiten käyä kursia jossa vain opithaan puhumaan, ko mie en kuitenkhaan tulevaisuuessa aijo kirjottaa niin paljon. ¶
– Mie yllytän Isakkia sillä ette kaikki ei ossaa tätä kieltä. Tästä tullee minun ja pojan, jotakin mitä meilä oon yhtheistä. ”Salanen kieli”, sillä laila mie freistaan pittää intressiä elävännä. ¶
Isakki oon lukenu meänkieltä melkein kaksi vuotta ja oon päässy niin pitkäle ette hään itte saattaa opetella sanoja omile luokkakaverille. ¶
– Mutta oonhaan se selvästi hälle vähän ponnistumisen varassa ette pittää koossa koko meeninkit ko mie freistaan puhua hänen kansa. ¶
Kristerin lohutus oon siitte siinä ette selittää ette se oli juuri tämmöstä hällekki pienenä, ette sitä saattaa näpätä sanan sieltä, sanan täältä ja joksiki pysyä asiassa. ¶
Isakin fasteri, joka assuu Kirunassa, pruukaa kans puhua meänkieltä Isakin kansa, ko hään käypii kylässä sen tykönä nuin pari kertaa vuessa. ¶
Yksi oppikirjoista jota käytethään Isakin oppitiimoila oon Nylundin sisarusten Meänkieli.  ¶
Ansvaari säilyttää kielen elävännä  ¶
Kristeri huomaa ette aina useamat vanhoitten sukupolvista menevät pois, ihmiset hänen läheisyyessä jokka oon helposti ilmaisheet itteensä meänkielelä. ¶
– Silloin met häymä otta ansvaarin tästä ja säilyttää kielen elävännä. Siinä oon meän velvolisuuus. ¶
Isakilla oon meänkielen opetusta 40 minuuttia viikossa. ¶
– Se oon parempi ko ei mithään mutta kuitenki aivan liika vähän. ¶
Gubbängenin koulussa Stockhlomissa, jossa hänen poika kävi ensiksi, oli alussa hankala saa käynthiin meänkielen opetusta opettajanpuutheen vuoksi. Krister oon itte IT-koortineeraaja ja hään tekkee päivittäin Saco:le työtä teknisten apuvälihneitten kansa ja hänen mielestä distansiopetus olis hyvin maholista. ¶
– Koulu ei pääse tästä vain sillä että syytethään opettejanpuutetta ko koko Toornionlaakso haan oon täynä päteviä ihmisiä. ¶
Hään näkkee suuria maholisuuksia distansiopetuksessa esimerkiksi web-kaameroitten ja Skypen avula. ¶
Toinen keino vauhtittaa opetusta olis ette nostaa palkkaa niile pedagoogille jokka saattavat vähemistökieliä. ¶
20 marraskuu, 2017 ¶
Ruottin Toornionlaaksolaisliitto STR-T oon saanu tukea Kylttyyriteparttemäntistä ette tehhä esitutkinon  ette valasta Ruottin valtion väkivaltaa toornionlaaksolaisile ja meänkielisille. Tämä esitutkimus tehhään aikana 1/11 2017 – 31/1 2018. Esitutkimus tullee antamhaan vastauksen minkälainen jatkuva prosessi saattais olla. Osa esitutkimuksen sisälöstä oon ... ¶
27 lokakuu, 2017 ¶
28 syyskuu, 2017 ¶
Elisabet Martinsson tykkää ette se oon tärkeämpi ette käyttää pukua ko ette hämmäilä pukupulisitten lujia sääntöjä. Valokuva: Privaatti  ¶
-Tärkein oon ette sie kannat Toornionlaakson pukua aivan niinku itte halvat. Älä tartu pukupuliissiin jokka kritiseeraava tetaljia sinun puvussa, sannoo Luulajalainen Elisabeth Martinsson, Ruottin kansantansiseurassa, joka oon ekspertti kansanpuvuile Norrbottenissa.  ¶
Selitys kunka Toornionlaaksonpuku tuli aikhaan oon koottu Elisabet Martinssonin kirjotuksessa Pukuja Norrbottenissa. Ko mie soitan hälle ette saa haastatella hänen hään sannoo suohraan ette ei oikeasthaan ole olemassa Toornionlaakson pukua. Hään kuitenki selittää Norrbotteninpuvusta mikä tehthiin monessa mallissa 1912 jälkhiin kehotuksen komiteasta Luulajassa. ¶
Komitean jäsenet päätit ette puku sais monta eri färinvaihtelua riippuen mihinkä jeokraaffisseen alueessen kuuluu. Vihriäinen valithiin Toornionlaakson puvule, santelinfärinen Luulajanalueela ja sininen Piitimessä. Kiruna sai kans sinisen färin. ¶
-Sininen färi Kirunalle oli mitä Hjalmar Lundbohm päätti. ¶
Vaimoin puku tuli mahottoman ylösotettu ja käytethiin työtuala ja kouluissa – kaikila kläpilä olit puvut päälä. ¶
1956 Hemslöjden halusi muuttaa sen ko net tykkäsit ette se oli menny niin rumaksi soan aikana. Net tehit uuen Norrbottenin puvun mutta ei kerihnee tehhä ko vaimon puvun ennen ko taistelu sytty. ¶
56:es tuli parenteesi  ¶
Elisabet ei kuttu 1956 vuen pukua, mikä oon kuorittu mallilta ja muistuttaa emänän pukua, Toornionlaaksonpuvuksi. Ei, se oon saanu nimen 56:es lyhimästä tärkimphään. ¶
-56:es kattothaan parenteesinä histuuriassa, ja se ei ole niin käytälinen ko siinä oon valkea vyölinä mikä helposti tullee likanen. ¶
Jälkhiin ko 1912-vuen puku täytti 100 vuotta se oon saanu nousun. Moni vanhempi halvaa myyä puvun ja joku nuorempi halvaa laittaa. ¶
-Mie tykkään ette into oon lissäintynny vähän, olletikki Toornionlaaksossa missä se jollaki mallin erottaa toornionlaaksolaisen muista norrbottenilaisista. ¶
-Toornionlaaksossa oon kans erityinen tunne alkuperäle. ¶
56:es kuttuthiin tämä vaalea puku mikä sai paljon kritiikkaa. Ei se koskhaan hävittänny 1912 vuen vihriäistä pukua. Valokuva: Ruottin kansantansiseura  ¶
Kunkas tärkeä oon ette kantaa oikeat osat Toornionlaaksonpukhuun?  ¶
-Sie kannat sen aivan niinku halvat. Jos sulla ei ole reikäplyysiä saatat ostaa tavalisen plyysin. Tärkein oon ette sie käytät sen ja tykkäät ette se soppii sulle hyvin. Ei tartte välttämättä olla paulakengät. ¶
Komersielliä syitä oon vuosikausina tehny ette monta ossaa oon lisätty jokka ei kuulu siihen. Esimerkiksi vihriäinen huivi. Niitä oon monta eri mallia päähineitä missä valinta oon valkea huivi eli pruteerattu lakki. Mustat kengät niinku pymsit eli ruojuskengät sopiva. ¶
-Ei tartte välttämättä olla paulakengät. ¶
Osta sinun puku kierätyksestä  ¶
Mitäs Toornionlaaksonpuku maksaa? Omatekopuku saattaa maksaa 10 000 ja 20000 kruunun välilä mutta sie saatat löytää pukuja erilaisissa osto – ja myymäsaitissa 3000 kruunula eli vähemin aivan sen päälä missä kunnossa net oon ja mitä siihen kuuluu. ¶
-Muista ette hamheen ja liivin helposti saattaa muuttaa sinun koole ja uuen plyysin sie saatat ostaa. ¶
Pohjosnorrlantin piiri Folkdansringenissä järjestää pukukierättämistä missä ihmiset joila puvut oon käyhnee liika pieneksi saattava myyä niitä kokohnaisena eli osissa. Kierätyksen kohtaa kotisivula www.folkdansaren.se ¶
Elisabet tykkää ette kansan – ja seutupukuja saattaa käyttää monessa eri tilantheissa. ¶
-Häissä, kastajaisissa, kansanpäivilä, juhlissa, surussa ja fästissä. ¶
Mutta hään oon pahoilansa pukupulisille millä oon lujat mielipitheet. ¶
-Meilä oon ollu niin monta pukupulisia vuosikausina jokka oon sanohnee minkämallinen Toornionlaaksonpuku pittää olla. Ette pittää olla hattu, ja ette pittää olla vihriäinen huivi olkapäilä…. Met yritämmä viä esile ette häätyy saa olla vaihtelua, niitä saattaa kantaa eri mallila ja ei tässä ole oikeaa eli väärää. ¶
Tämän näkönen Toornionlaaksonpuku oon mikä luothiin 1912. Hamheen pohjafäri oon vihriäinen ja punanen ja siinä oon pruteerattu pakkari siula. Kuva: David Redebo  ¶
26 syyskuu, 2016 ¶
22 syyskuu, 2016 ¶
20 syyskuu, 2016 ¶
Åsa Rosén oon hänen elämässä aina piirtänny ja kirjottannu. Nytten oon Tornionlaaksolla tuuri tulla ulos kirjamuo’ ossa. Kuva: Helena Mettävainio  ¶
Vuuen 2017 aikana ilmestyy Tornionlaakson methiin liittyvä fanttassiiromaani. Kirjailia Åsa Rosén, jonka juuret oova Övertorniolla, kääntyy nytten hänen uuella trilokialla nuorten puohleen.  ¶
– Romanit tuleva käsittelheen haltioita ja omituisia olioita.  ¶
Tukholmassa asuvaa Åsaa oon tituleerattu tähhään saakka lastenkirjailiaksi ko hään oon julkassu kolme kirjaa Sirkus Carambasta. Sirkusmaailma oonki aina kiinnostannu häntä. Hällä oon sen tähen toistuski, ette hään oon tulennieliä! Viiminen sirkuskirja tuli ulos syksyllä vuosi aikaa. ¶
Nytten jo 49 vuotias Åsa muutti kotoa Krookskavägeniltä 20:n ikäsennä suohraan San Fransiskhoon taitheen kouhluun ko Tukholmassa vielä ollu taitheen ammattikorkeakoulua (Konstfack). Åsa siirty myöheemin webb-suunnittelun ja animaatioitten parhiin ja teki koulutusmateriaalia SVT:lle. ¶
– Mie kirjotin koko joukon osotelmien käsikirjotuksia Bolibompan webbhiinki. ¶
Natur&Kulturin opetusosotelmista kerkes tulla hälle leipätyö ennen ko hään päätti, ette hään halvaa olla kirjailia ja kuvittaja. ¶
Kontrahti Raben&Sjögrenin kanssa  ¶
Kirjottaja-akatemiin ansiosta hään alko muutama vuosi aikaa luonostella mielikuvitusromaania, jonka tapahtumat liikkusit Tornionlaakson mettissä. Hään oon kirjottannu kontrahtin kolmen kirjan sarjasta työnimellä Haltioitten laakso (Viskornas dal). ¶
– Mie alon siinä samassa aatella kertomusta mettästä, missä keijut ja haltiat elävä heän seikkailuita. ¶
– Kustantajastaki se tuntu jännittävältä milhjööltä ko siittä ole aiemminkhaan kovin paljo kerrottu, Tornionlaakson mystiikasta. ¶
Kerrokkos sie oman elämästi kautta niissä kirjoissa?  ¶
– Ehottomasti. Vaikka kirja olekhaan suoranaisesti omaelämänkerralinen niin mie silti rakennan sen hahmot semmossiin hoithoin, mitä mie oon itte kohannu sielä ylhäällä. Välistä kertomukset nouseva framile minun lapsena kuulemitten tarinoitten pohjalta. ¶
Sinun lapsuuenkoin köökiäkös oon leikillä kuttuttu yhtheyskeskukseksi?  ¶
– Kyllä ja sitä se oon vieläki. ¶
Jopparit, mysiikot, mettämiehet ja tullimiehet oova vuosien varrela kokkontunheet heän tarinoitten ympärille. Åsan mies kummeksuki heän suhtheen alussa ko hään kerto, ette heän köökissä saatto olla tuntematon ihminen, vaikka kumpikhaan hänen vanheemista ollu kotosalla. Hään saatto hyvinki oottaa kahvikupposta? ¶
Mitäs sie kaipaat Tornionlaaksosta?  ¶
– Mie kaipaan vainki lunta. Ja kevättalvea mie kans rakastan sielä ylhäällä. ¶
– Tornionlaakso tuntuu välistä ko aivan toiselta planeetalta ko sielä lukita oviakhaan ja sielä oon niin suuri luottamus toisseen. Sen luottamuksen mieki oon saannu minun fölhjyyn. Kansa oon täällä alhaalla enämpi pölössä ilman, ette heilä olis siihheen mithään varsinhaista syytäkhään. ¶
Åsan perhe assuu aivan Tukholman ulkopuolella talossa, jota aiemmin kuttuthiin Paakari Bengtssonin paakeriksi. Tuola työnimelä saattaa piiain tulla ulos uusi lastenkirjasarjaki vielä? ¶
Meänkielensi Matti Junes  ¶
Kolme lastenkirjaa Sirkus Carambasta oon jo julkastu vuosina 2013-2015. Kuva: Privaatti.  ¶
4 lokakuu, 2016 ¶
26 syyskuu, 2016 ¶
22 syyskuu, 2016 ¶
Eetu opiskellee Jyväskylän yliopistossa. Kuva: Jyväskylän opisto  ¶
Meänkielessä oon paljon ruottalaisia piirtheitä lausumisessa. Kunka monta, se kiinostaa 24-vuotiasta Eetu Kouvoa Jyväskylän yliopistossa. Raatioohjelman Meänkielen kursin 27 osan ansiosta hällä oon pohja tutkimukselle. Tulos esitethään C-yppsatsissa kevväilä.  ¶
Eetu Kouvo oon lähtösin Savitaipalheesta itäetehläisestä Suomesta. Hään käypi Kielitieteohjelmaa Kieli- ja viestintätieteiden laitoksessa Jyväskylän yliopistossa. Tänä kevväinä hään kirjottaa kantitaattiyppsatsia missä hään tutkii kunka paljon ruottalaisia piirtheitä meänkielessä oon. Ittelä hällä ei ole suoraa yhtheyttä Tornionlaaksoon ei jeokraaffisesti eikä sukulaisuuela.  ¶
– Yheksänessä luokassa met luima suomen-uukrilaisista kielistä ja kirjassa oli kieliesimerkkiä meänkielelä. Sen jälkhiin mie alon hakheen tekstiä netiltä, ja jälemiten mie löysin Ruottin Raation ohjelman meänkielelä jota mie vieläki kuuntelen. ¶
Eetula oon ylipäätänsä suuri kiinostus kielile. Hään on esimerkiksi kiinostunnu suomalaisista, ruottalaisista ja saksalaisista murtheista. ¶
– Mie olen kans tutustunnu eestin, venäjän, slovakkian, puolan, korean ja karjalan kiehliin. Se mikä minua enniiten kiinostaa oon miltä se kuuluu, sen vuoksi mie kuuntelen raatioasemia monesta maasta. Intternetti tekkee sen helpoksi. ¶
Hään löysi SR Meänraation (Ruottin raation meänkielen retaksjuuni)ohjelman ja oon tänäpäivänä päässy niin kauas ette hään saattaa praatia ja kirjottaa vähän minuriteettikielelä. ¶
27 ossaa analyseerathaan  ¶
Ajatus c-yppsatsila oon ette tutkia mitä ruottalaisia piirtheitä löytyy meänkielen lausumisessa raatioohjelmassa ”Meänkielen kuris: Opi kirjottamhaan ja lukheen meänkieltä” joka sisältää 27 ossaa (4 tiimaa kaikkihaan). Ruottalaisila piirtheilä hään meinaa aspiraatio, syprentaliseerinki ja lausuminen /o/ ja /u/. ¶
– Nämät kolme oon jokku niistä kaikista jokka erottava ruottalaisen lausumisen suomalaisesta. ¶
Päämäära oon ette analyseraata jokhaisen ohjelman pari kertaa. Tähän saakka hään oon analyseeranu materiaalin kerran. ¶
– Mie transkripeeraan net asihaankuuluvat paikat ohjelmissa. ¶
Eetu ottaa ylös niitä ruottalaisia piirtheitä joita tullee ja kunka paljon ruotti vaikuttaa meänkiehleen. Pohjamateriaalissa oon ainuasthaan ihmisiä/informanttia joila oon meänkieli ensimäinen kieli, esimerkiksi Bengt Pohjanen joka oon ohjelmaitean takana. ¶
Meänraation 27 kieliohjelmaa meänkielelä Bengt Pohjasen tekemiä oon pohja materiaali Eetun yppsatsile.  ¶
Eetu selvittää net fonettiset erot jokka kiinostava häntä: ¶
Aspiraatio. K,p ja t oon äänettömät konsonantit, b,d ja g oon ääniset. Suomenkielessä k,p ja t ei ole aspireerattu (ääniset). Meänkielensanassa kysiini (synonyymi nepokka-sanale), k oon aspireerattu ja taas sana toortta sisältää t joka oon aspireerattu. Molemissa ruottinkieli oon vaikuttannu lausumisseen. ¶
Sypratentaliseerinki. Sypratentaliseerinki merkittee ette kaks ääntä, joista r oon ensimäinen, sulava yhtheen, esimerkiksi ruottalaisissa ”kurs” ja ”bord”. Tätä ei ole ollenkhaan suomenkielessä eli suomenruottissa (ei kuitenkhaan niin sanotussa suomenruottalaisessa stantartilausumisessa jota käytethään koulunopetuksessa). ¶
Eroja vukalissa. Duk oon tuuki meänkielelä. Vanhoila ruottalaisila lainasanoila oon sama lausuminen niinku suomenkielessä. Siksi ko tuuki oon vanha lainasana niin u lausuthaan niinku ruottin /o/. Esimerkki uuemista lainasanoista oon styytiu (studio) missä sana meänkieleksi lausuthaan samala vukaaliäänilä ko ruottissa mutta Suomessa valithaan saman tavvauksen ja sillon vukaalit lausuthaan niinku ruottin o ja å. ¶
– Mie uskon ette niilä joila oon meänkieli toisenakielinä ja puhuva paljon ruottia oon enämpi ruottalaisia piirtheitä lausumisessa. Mutta piiain mulla tullee maholisuus tutkia syvemästi tulevaisuuessa? ¶
Eetu toivoo ette hään, tällä yppsatsila, saattaa tua jotaki uutta tälle tutkimusalueele. ¶
– Ruottalaisista piirtheistä meänkielenlausumisessa ei ole tutkittu erittäin paljon viimi aikoina. ¶
Hällä oon meininki jatkaa meänkielen tutkimista ko hänen kantitaattiyppsatsi valmistuu. ¶
– Piiain minusta tullee lausumistutkia fonetiikissä? ¶
Nootti: Eetun yppsatsi löytyy netistä toukokuusta 2019 alkaen. ¶
28 joulukuu, 2018 ¶
28 marraskuu, 2018 ¶
26 lokakuu, 2018 ¶
By Maja Mella ¶
Pia tepyteeraa kirjailijanna sukukröönikalla ” Väylä kulkee Saivomuotkan kylän läpi”. Kuva: Privaatti  ¶
Sukukröönikka ” Väylä kulkee Saivomuotkan kylän läpi” sai alun paperi- ja kuittiläjästä, minkä yksi eno jätti jälkhiinsä. Keskelä oon kylä ja kaikki sen ihmiset jokka oon tulhee ja menhee.  ¶
– Eno Erkki oli tavattoman kiinostunnu ihmisen paikasta mailmassa, ja sen se oon antanu mulle, sannoo kirjailija Pia Mariana Raattamaa Visén.  ¶
Pia oon syntyny Muotoslompolossa 1962 mutta kasusi ylös Stockholmissa. Sen ympärillä oon läpi ylöskasuamisen Aina ollu ikunen kotiikävä, Mamma Frida anto hänen oman kaipaamisen tyttärelle, joka vietti kaikki koululuat Saivossa. ¶
-Meitä oon monta jokka viskathiin etehlään 1960- ja 70-luvula eli jokka jou’ut pakhoon muusta maasta ja elävä tässä kotiikävässä. ¶
Kirja kattaa kohta 150 vuotta ja alkaa Israel Raattamaan elämästä, Israel oli Johanin pojanpoika. Juhani taas oli Lars Levi Laestadiuksen täkein yhteistyöläinen. ¶
Sukukröönikka oon kirjotettu niistä vuosista jokka olit tärkeimät suvun histuuriassa. Selitys oon pyöreä missä paikka oon aina sama, mutta ihmiset syntyvä, elävä ja kuoleva. Ikunen liike joka ei koskhaan lopu, niinku väylän vesi joka ei koskhaan tule takasi samhaan paikhaan. ¶
Selitys oon rakenettu ympäri Saivomuotkan kylän, joka oon huipussa ko kylä oon täynä kläppiä. ¶
-Se oon työläisromani mutta kans selitys Ruottista, Mitäs me tehemä meän maale? Mulla se ei ole aivan kyse minun suvusta mutta kans harvaseu’usta ja ihmisten elämänmaholisuuksista. ¶
Talo joka oon kröönikan keskelä oon Vanhatalo (Raattamaan-pirtti) missä Pian murmuuri Maija ja murfaari Israel asut. Pirtti on nykyhään tehty museoksi ja rukkuustalokso alueela mikä oon panttu lephoon. ¶
-Toornionlaaksolaisila oon kauhean erityinen histuuria missä oon kielelinen ja kylttyrinen sorto. Keskelä tätä suru ja srumielisyyttä oon kans kirkas valo ja se oon kiinostavaa. ¶
Eno Erkki oli myötä politiikassa ja kylän rakentamisessa vaikka se oli ulkokaustheela Kierunan kuntaa. Sillä oli meänkieli äitinkieli. Sillä ei ollu koskhaan ajatus ette kirjottaa hänen selityksiä. Siittä tuli sen siihaan sisarentyttären Pian tehtävä. Pia oon ollu kieliopettaha Hälsinglandissa 20 vuotta ja oon nyt lektori kielititaktiikissä Stockholmin yniversiteetissä. ¶
Pia ja tyttärensä Karolin kahta puolta eno Erkkiä, joka kuoli 2001. Kuassa net oon koohnee hilloja Kelojoela. Kuva: Privaatti  ¶
Hän selittää ette haaste oli ette tehhä kirjasta pienen ja ohukaisen vaikka se kattaa neljä sukupolvea. ¶
-Se oon ollu pitkä ja vaikea prosessi alita mitä kirja pittää sisältää. ¶
Lähtökohta oon ollu ette selittää siittä elämästä mikä kulkee ympäri ilman loppua ja mikä kans katkeilee ko uutta elämää syntyy eli ko kuolema käypi. Lapsenmenettäminen ja kielenmenettäminen. ¶
– Se oon erityistä toornionlaaksolaisten kans joilta oon kieli otettu pois ja niin kans osan heän itenttiteetistä. Mamma on usseen sanonu mulle ette ”mulla ei ole kieltä” mutta oikeasthaan sillä oon kaks, niin mie tykkään. Sen vuoksi se oon hauska ja tärkeä kaikki mitä tehhään tänäpäivänä ette vahvistaa meänkieltä ja meänkielenpuhuvaa itenttiteettiä. ¶
Siittä saakka ko Pia sai materiaaln kätheensä se oon kulunu 15 vuotta ette valmistaa kirjan. Bonnierin förlaaki otti vasthaan maanyksen ja förläkkari tykkäsi ette Pia oli löytänu jännän mallin missä sukukröönikka tuntuu passaavan isole osale maasta. ¶
– Mie olen yrittänny käyttää kieltä joka oon lähelä suulista selitystä missä oon kertomista ja rytmiä mikkä oon tyypiliset sille. ¶
Pia tulle takasi kotiikävän tuntheesseen. Pakolisessa siirtymisessä oon harvon kyse kariääristä mutta enämpi hengissäpysymisestä, se sannoo. Sen vuoksi se tykkää sanomasta ette ”Äpyli viskathaan usseen kauas puusta”. ¶
Väylä synnyttää kans rauhattoman luonon tornionlaakslaisissa. Net kulkeva eestakasi maassa ja niilä oon usseen kaks kotia mihinkä net kuuluva. Tässä oon paralelliä Tornion ja Muonion väyhliin jokka virtaava ja siirtävä sen liikanon ihmissiin. ¶
Pia ei oppinu koskhaan meänkieltä vaikka kirjassa oon jänniä pilkkuja siittä sielä täälä. ¶
– Mamma oon aina pannu vasthaan, se oon aina sanonu mulle ”Sie häyt praatia ruottia”. Mutta pienenä mie kuitenki praatin sitä murmuurin kans. Ko mie yritän praatia sitä tänäpäivänä se tuntuu vaikealta, se oon niinku puuro suussa. ¶
Hän oon opiskellu meänkieltä Uumajan yniversiteetissä ja meinaa käyä lissää kursia tulevaisuuessa. Mutta piiain toinen kirja tullee välhiin? ¶
-Mulla oon monta iteaa ja kirjaprujektia käynissä, ette saamapa nähhä. ¶
31 tammikuu, 2019 ¶
28 joulukuu, 2018 ¶
28 marraskuu, 2018 ¶
Kajsa Vuorela omatekosessa myöstärissä Järbo Garn:ista joka julkasthaan joulukuussa 2020. Kuva: Privaatti  ¶
Kajsa Vuorela, 33, liikkuu kahen mailman välissä. Osaksi se oon perintheelisen miehekästä niinku prusessinhoitaja LKAB:n malmituotanossa. Osaksi se oon luova myöstärinrakentaja kutomisessa.  ¶
Jos Googlaa Tornedalsfrun (Tornionlaaksonvaimo) niin Järbo Garn ilmantuu ja samoten nettisivu Ravelry ja ameriikkalainen langantekijä Purl Soho. Nämät oon joitaki yhteistyökumppania jokka Kajsala oon tänäpäivänä. Kauppa-aate oon alkheelinen: konstryeerata kuottuja myöstäriä jokka henkivä arkipäivää ja elämää pohjasessa(pohjoisessa).  ¶
-M’olin 9-10 vuotta ko tehin minun ensimäiset monifärisesti kuotut vanthuut. En mie tieny ette sitä piethiin vaikeanna, mie vain tehin sen. ¶
-Mummu oli tehny parin saamelaisila färilä ja mie halusin tehhä niinku se. Nyt jälkhiin mie saatan yllättyä siittä ette lykästyn. ¶
Kajsa oon aina kutonu mutta instagrammi (@tornedalsfrun) ja sosiaaliset meetiat oon antanu hälle kunnon kyytin ja uusia kontaktia. ¶
Vantus Tornionlaaksonruusu. Kuva: Privaatti  ¶
-Mie halvaisin kuttua sitä pohjaseksi (pohjoiseksi) perintheiseksi kutomiseksi – mutta ei kuitekhaan. Mulla oon vähän tiskreetimpi ja alkheelinen tyyli. Norjalaiset vanthuut, Selbuvotten, oon kauhean koristetut, mie yritän vaimentaa vähäsen ette sopis vaimoile ja miehile, molemile sukupuolile. Ei kaikin tykkää niin monesta myöstäripoortista. ¶
Voimakhaat färit stressaava – Ei sulla ole voimakhaita färiä?  ¶
-Mie en tykkää voimakhaista färistä, mie stressainun niistä. Minun kotiissaki oon hillityt färit harmajaskaalassa, luononfärissä ja pruunissa. Jos kuon färilä niin valitten nyansit mikkä sopiva minun tyyhliin. ¶
Kajsa oon tähhään saakka tehny enniiten vanthuita ja sisätohveleita mutta viimiaikona oon lissäintynny koftat ja isomat vaatheet. ¶
-Mie olen hyvin kätevä. Pari myöstäritohveleita ei vie monta tiima, kahessa päivässä mulla oon pari tohveleita mutta silloin kuon vain iltasin. ¶
Oma lempimyöstäri ?  ¶
-Se häätyy olla tohveli Elve. Se eustaa minun tyyliä aika hyvin. Elve muuten merkittee ”yhestoista lapsi”. ¶
Elve oon kauhniitten sisätohveleitten nimi, missä oon inspirasuuni pohjosesta perintheisestä kutomisesta. Kuva: Privaatti  ¶
Talvi ensimäisenä  ¶
Kajsan ensimäiselä myöstärillä, mikä oon jo jonku vuen vanha, oon sitheet luonthoon Tornionlaaksossa. ¶
-Halusin pittää tornionlaaksolaisen tyylin ja mikä oon vasittua elämälle täälä ylhäälä. ”Talvesta” sai tulla vanthuut, se oli minun kaikista ensimäinen myöstäri. ¶
Sitte myöstäri Tornionlaaksonruusu tuli ja sitä seurasi Lempi, sama nimi ko minun mummun sisarela. ¶
Kajsala oon monta myöstäriä mikkä myythään nettisivun Ravelryn kautta. Vantus Talvi oli Kajsan ensimäinen myöstäri. Kuva: Privaatti  ¶
Sie olet töissä LKAB:le Vaskivuoressa nyt?  ¶
-Mie olen prusessinhoitaja ja tuotan pelletsiä rautamalmista. Olen ollu sielä töissä 15 vuotta. ¶
Kajsan löytää ussein kontrollihuohneesta missä se ohjaa rautamalmipelletsin valmistelua. Joka toinen päivä se oon pelletsilaitoksessa ja tarkastaa konheita ja kruuaa. ¶
-Sielä oon likasta ja kovaäänistä ja miehekästä ja teolista. Kuelma eustaa pehmeätä, vaimopuolista, kotikasta… Tuntuu hyältä ko oon molemat osat elämässä. ¶
Tipsiä toisile jokka halvava alkaa kuthoon?  ¶
-Monet uskova ette het etukätheen häätyvä ymmärtää kunka kutoa. Net oon helisemässä ennenko oon yrittäny. Mie tykkään ette työn pittää tehhää vähänkertaa: alkaa panemalla silmät ja sitte jatkaa ensimäiselä varvila, toisela ja niin poispäin. ¶
Kajsa oon yksinhuoltava äiti 8-vuotihaale pojale ja hällä oon kans talo, niin se tuntee ette hään halvaa ottaa siivosti omayrityksen kans. ¶
-Mie freistaan pittää sen hobbyhommana ettei tule liika painetta. Se pittää olla hauskaa, se oon tärkeintä. ¶
Alaviite: Seuraa Kajsan käsityötä @tornedalsfrun (instakrammi).  ¶
10 marraskuu, 2020 ¶
17 lokakuu, 2020 ¶
5 lokakuu, 2020 ¶
By Birgitta Rantatalo ¶
METavisi oon tukinu kurentoja jokka sanoila ja kuvila näyttävä kytkheen Tornionlaakshoon. Met olema löytänheet paljon tatyeerinkiä täynä mielikuvitusta. Täältä löytyy silyettiä saarista, meänkielisiä sanomia, mummun kaunis käsikirjotus ja suvun puumerkki.  ¶
-Mie olen kasunu ylös Uppsalassa mutta molemat vanheemat oon tornionlaaksolaisia, pappa Korpilompolosta ja mamma Seittenkaaresta. Kesäsin met olima aina sielä ylhäälä. Issoin osa aijasta styykala Seittenkaaressa mutta ”Korpissa” kans. Ja mie kaipaan aina sinne ja käyn sielä. Kesälä 2012 olin töissä reportterinä Norrbottens-Kurirenille Haaparannala ja Alakaihnuussa ja asuin jonku kuun Seittenkaaressa. Siittä mie sain itean tatyeerinkile, niinku keino millä aina kannan sitä paikkaa matkassa johonka mulla oon niin vahvat sitheet. ¶
-Mie olen kasunu ylös väylänvarrela Antissa ja olen aina ollu ylpeä minun juurista. Mie olen 30 vuotta ollu Luulajassa asukas mutta lähen kotia styykale Tornionväyläle niin ussein ko vain saatan. Itea kirjottaa tavalisisa meänkielisiä sanomia tuntu täysin luonoliselta, käytän niitä päivittäin ja net oon osa minusta. Halusin tavata niinku net lausuthaan ko sehään oon ”minun kieli”. Ens tatyeerinki oon piiain ”voj voj”? ¶
Johanna Lantto, Gnesta  ¶
-Huija saattaa olla mailman paras sanonta. Sana joka tullee niin luonolisesti ja saattaa käyttää kohtapa kaikheen. Yks kaikista näistä sanoista minun ylöskasuamisesta minun maanperässä, minun jänkästä, minun mettästä, minun syämestä. ”Huija” mie kirjotin ittele ja tatyeerari Sörmlanissa jolla oon juuret Skaulossa tako sen niin hyvin minun ihhoon. Olen omistannu yläosan käsivarresta siiheen mitä merkittee paljon mulle. Lissää tornionlaaksolaisia kuvia eli tekstiä tullee aijan olhoon. ¶
Ellen Gustafsson, Stokholmi  ¶
-Mie valittin tekstin ”mummu” ko mie halusin jotaki minun tornionlaaksolaisesta mummusta. Mie otin sen tatyeerarin työ Uumajassa ette se sai itte kirjottaa sen. Mie tykkäsin se oli fiinimpi meänkieleksi ko se oon mummun äitinkieli. Mie halusin itte jonku sitheen Tornionlaakshoon. Ko mie olin pikkunen mie lausunki sanan mormor ”mummu”, niin se oli kans vähän hauska. Ellenin mummun nimi oon Elin Wande ja se oon asunu Korpilompolossa monta vuotta. ¶
-Mie tehin minun tatyeerinkit 2012, siihen aikhaan mie tunsin ette oli tähelistä mulle sittoutua minun tornionlaaksolaisheen kylttyyhriin. Mie olen kasunu Stokholmissa mutta vietin lapsena monta kessää ja talvea Tornionlaaksossa. Mulla oon isänisän isänisän isänisän, Johan Ersson Kaupin, puumerkki minun oikealla, aliosassa käsivartta, ja kuusimettä minun vasemalla. ¶
Linnea Huhta, Pajala  ¶
-Sisältö viepi hunteerinkit minun farfaahriin. Äijä, joka sano jotaki samalaista ko minun veli piti siirtyä ja alkaa hokkyjymnaashiin/hokkylukihoon. Mumma ja muffa saarnasit aina meänkieltä toisitten kans ja ko mie olin hyvin pikkunen mie olin aika paljon niitten tykönä. Kotona oon aina puhuttu suomea, ruottia ja meänkieltä. Jollaki tavala mulla oon koko pere minun tatyeerinkissä. Minne vain menen, olen kotona. Kunka kauas vain lähen tiän missä koti oon. ¶
-Minun viimi tatyeerinki oon ylistys Tornionlaaksole ja minun Norlantilaisele perinöle. Peuransarvi, hilla, hormu/horma ja kaunis lintu (steglits). Tornionlaaksossa tunnen ette olen kotona, sielä oon ilma ja luonto, vaatimattomuutta ja aitoutta. ¶
Camilla Wennberg, Luulaja (lähtösin Korpilompolosta)  ¶
-Mie olin pitkhään meinanu laittaa tatyeerinkin meänkielelä. Kaikista enin tornionlaaksolainen sanontahään oon ”ei se kannatte”, mutta mie halusin niin mielelä nähhä elämän pusitiiviseltä kannalta ja tuntea ette ”kyllä se kannattee.” ¶
Företaaki Tornedal&Co Haaparannassa myypi feikkitatyeerinkiä ”Tornedalen Tattoos”.  ¶
-Mie, Terese Östling, se olen tisainanu feikit. Se oon mallissa! Lahjana eli erikoisissa tilasuuksissa. Net pysyvä korkeinthaans viikon. ¶
Feikit mennee ostaa yksittäisin eli täytenä karttana missä oon kuus mutivia, kukkia ja sanoja meänkielelä. ¶
Barsken Tatuering Alakaihnuussa koostuu Tommy Barskista joka oon ollu töissä tatyeerarinna 15 vuotta. ¶
-Mie tehen ussein tatyeerinkiä asiakhaile jokka niitten tahon mukhaan kytkee Norrlanthiin eli Tornionlaakshoon. ¶
Kuvissa näkkyy hirvi ja karhu kahela eri kyntilä. Karhun nuori tyär halusi ”sleeve”iksi (täyskäsivarsitatyeerinki) ette peittäisi vanhan tatyeerinkin. ¶
23 marraskuu, 2020 ¶
16 marraskuu, 2020 ¶
10 marraskuu, 2020 ¶
Mikael Kantomaaa oon nykyhään Kanadan suuriiman rakenusliikheen turvalisuuspäälikkö. Vapaa-aijala hään mielelhään aijaa muturipyörää. Kuva: Privaatti  ¶
Matarinkilainen Mikael Kantomaa siirty Kanadaan vuona 1997. Asia jonka hään oon opettannu omile lapsile – ja muilekki – oon ette Toornionlaakso oon rajaton.  ¶
– Rajattomuus kuulostaa aivan uskomattomalta kaikile pohjosameriikalaisile, jokka oon harjaintunheet tarkasti valvottuihiin rajoihiin. ¶
52-vuotias Mikaeli oon aina ollut kielissä taitava, ja se teki siiron englanninkielisheen maahaan helpomaksi, hään selittää. Tänä päivänä hään oon Kanadan suuriiman rakenusliikheen, EllisDon:in, turvalisuuspäälikkö. ¶
-Minun työ oon pittää vaarila ette kaikki meän rakenusprujektitten turvalisuussysteemit implementeerathaan kyntitten vaatimusten jälkhiin. Minun työhöön kuuluva mm. semmoset prujektit ko fankilat, tuomioistoimitten rakenukset ja tämäntyyppiset korkeariskiprujektit. ¶
Tämän lisäksi hänelä oon oma liike turvalisuusasioitten konsylttinä. ¶
Mikaeli oon syntysin Suomen Pellosta ja siirty Matarinkhiin vuona 1972. Hään kävi peruskoulun Mataringissä ja sitte Riikinammattikoulun Koivukylässä. Elämä vei hänen Stokholhmiin 1980-taalin alkupuolela. ¶
-Mie olen vieläki samala reisula. Stokholmissa mie sattumalta tulin hälytysfirhmaan vuona 1987. ¶
Yksi hänen tehtävistä oli tarkistaa kuninkhaan perheen turvaslisuusrustinkia Drottningsholmin linnassa. ¶
-Mie kohtasin kuninkasta hänen lastensa kansa montaki kertaa. Net oon oikeasthaan aivan tavalisia ihmisiä. ¶
Hään meni takasi koulupenkile ja otti insinöörieksaamin ennenko hään siirty Kanadan Toronthoon vuona 1997, missä hään kohtasi hänen entisen vaimon ja sai kaksi lasta. ¶
Mitäs sie tykkäät elämästä ”over there”?  ¶
-Elämä täälä ei eroa niin kauhean paljon Ruottin elämästä. Ilmat oon vähän samanlaisia ko Ruottissa, vaikka kesät oon lämpimämät ja pimeämät. ¶
Greater Toronto Areassa (GTA:ssa) oon nuin 4,5 miljoonaa asukasta. Mikaeli assuu perheensä kansa esikaupunkissa, lähelä Torontoa, sen pohjospuolela. ¶
-Kanada oon valtavan iso maa. Ruottin pinta ei ole puoltakhaan Ontariota, pruvinsi jossa hään assuu. Niin ei ole oikeasthaan mithään syytä käyä ulkomaila, ko oon niin paljon näkemistä omassa maassa. ¶
Mikaelin suuri vapaa-aijanharrastus oon aijaa muturipyörälä, oon niitä karttunu kaksrathaisia matkoja Kanadassa. ¶
Mikael. Kuva: Privaatti  ¶
Käytkös koskhaan kotona Toornionlaaksossa?  ¶
– Valitettavasti reisuja oon tullu aivan liika vähän sinne. Viimi kolme kertaa oon olhee hautajaisitten vuoksi. Mamma assuu vielä Mataringissä, muuten met sisarukset olema haijaintunheet vähän eri puolile mailmaa. Yksi sisar oon Stokholmissa, yksi Spanniassa ja yksi velimies Trollhättanissa. ¶
Piäks yhteheyttä kotiperukan ihmishiin?  ¶
– Ko Naamakirjaa ei vielä ollu olemassa niin mulla ei ollu niin paljon kontaktia, mutta nyt se oon kauhean helppo netin kautta. Mie olin jo matkala yhteen koululuokkatreffiin, jota Mataringin kunta järjesti, mutta valitettavasti jouvuin trafiikionnettomuutheen välilä sinne, niin sillä kertaa siittä ei tullu mithään. ¶
Mitä Mikaeli kaikhiin enniiten kaipaa kotoa oon ruoka, esimerkiksi poronkäristettä pottumuusin kansa. Ja suomalaisesta Lakkapään Leipomosta sen perunalimppua! Ruottalaisen ruan puutheessa hään oon itte oppinu laittamhaan kaikki. Lihapullia, piittepalttia, kalopsia ja semmosta siinä tullee tehtyksi. ¶
Luontoa hään kansa kaipaa. ¶
– Ko sitä näkkee kuvia Toornionlaaksosta niin sitä ymmärtää kunka kaunista sielä oikeesthaan on. Innokhaana valokuvvaajanna mie saattasin vaikka kulkea ympäri laaksoa monta monituista päivää ja vain ottaa kuvia. ¶
Mikaeli oon reakeeranu Ruottin kovhaan ilmapiihriin maahaanmuuttajia ja pakolaisia kohthaan. ¶
– Teilä oon jopa poliittinen parttii joka oon aivan julkisesti vierasvastainen! Kanada oon täynä siirtolaisia kaikilta puolin, kulki sitä vaikka missä niin sielä kuulee jonku puhuvan englantia murtamalla. Mutta Kanadassa ei ole rasismia juuri ollenkhaan. Ruottissa pakolaiset panhaan asuhmaan yhessä erilaisissa asuntoloissa ja jätethään samhällin ulkopuolele. Meilä net integreerathaan ja niistä tullee meikäläisiä. Piiain Ruottila olis jotaki opittavvaa kanadalaisilta? ¶
Mikaeli freistaa opettaa suomea omile lapsile. Net ymmärtävät aika paljon mutta ei vielä itte puhu niin paljoa. Hään muistuttaa niitä ussein heän taustasta, ette niitten pittää olla ylpeitä siittä. ¶
Mikaelila oon kolme lasta. Tässä kaksi niistä: Aaron, 15, ja Laura, 10 vuotta. Kuva: Privaatti  ¶
7 maaliskuu, 2016 ¶
4 maaliskuu, 2016 ¶
1 maaliskuu, 2016 ¶
WAO Suomen Instituutissa. Kuva: Susanne Redebo.  ¶
Stokholmin Suomen Instituutti aukasee ovet toornionlaaksolaisile. Aijan olhoon sattaa siittä kauhniista Stureplanin talosta tulla ruottinsuomalaisten ja toornionlaaksolaisten yhtheinen kohtaamispaikka. Nyt planeerathaan yhteisiä kylttyyritapahtumia ja meänkielisen kirjoitten hankkimista.  ¶
– Toornionlaaksolaisila oon olemassa yhtheenkuuluvuus joka oon kehuttava. Jos täälä järjestethään jotaki niin kyllä väkeä tullee, sannoo instityytin vd Anders Erikssonni.  ¶
Ko STR-T:n paikalisosasto Toornionlaaksolaiset Stokholmissa miehittivät Suomen Instituutin fiinin konserttisalin Birger Jarlsgatanilla febryaarissa tänä vuona niin talo tuli kerrala täythöön. Näin siittä syystä ette Toornionlaakson teatterin näytös Tjära människa ja WAO-gryppi olit lavala. Tilasuus joka kielen kannalta oli auki yhtä kelle. ¶
-Ei se niin ussein tapahtu ette oon lophuunmyyty, eninthään kerran vuessa ko oon teatteria, sannoo Anders Erikssonni, joka tämän yhtheyessä alko pruuaahmaan ajatusta vilkhaamasta yhtheistyöstä rajaväen kansa. Tämä meni niin hyvin ette mie olen valmis pruuaahmaan maholisuutta järjestää jotaki säänölisesti. ¶
-Meilähään oon yhtheinen kieli toornionlaaksolaisten kansa – vaikka se itte asiassa oon kysymys kahesta kielestä jossa oon paljon samalaisuuksia. ¶
Ammattimaisia kylttyyriharrastajia  ¶
Se mikä enniiten houkuttellee Anders Erikssonnia oon ette Toornionlaaksossa oon niin ammattitaitoisia kylttyyriharrastajia, ennen kaikkia Toornionlaakson teatteri ja JORD . ¶
-Meilähään oon teatterivierailuja suomen kielelä monta kertaa vuessa. ¶
-Piiain oon maholista järjestää jotaki vastaavaa toornionlaaksolaisile, vaikka kirjailijavierailuja samala kertaa? ¶
Suomen Instituutila oon oma bibliuteekki, jossa oon kirjalisuutta suomeksi, ja Erikssonni selittää, ette lainaajitten joukossa oon melko osa toornionlaaksolaisia jokka lukevat suomen suomea. ¶
Instityytti lähättää kansa kirjatipsiä monele maan bibliuteekile ja oon tunnettu siittä, ette se oon enämpi ajan tasala ko vastaava toimi Bibliotekstjänstilä. Tässä instityytti saattas olla avuksi meänkielen kirjalisuuen levittämisessä, huomaottaa Andersi. ¶
-Oon olemassa paljon semmosta mitä met saattasimma kehittää yhessä. Olis hauska jos toornionlaaksolaiset saattasit pittää meän taloa heänki kylttyyritalona. ¶
Talossa oon kansa käynissä kaupalista konferensitoimintaa (seminaaria) jonka kävijäluku oon nuin 40 000 henkeä vuessa. Pyhinä ja illoila oon kuitenki aika rauhalista. ¶
-Mie uskon ette se olis hyvä jos toornionlaaksolaiset saisit yhen paikan jossa het saattaisit olla omitten hommitten kansa niin ette net ei tarttisi olla hakemassa uutta paikkaa joka kerta ko het halvavat kohata toisia. ¶
Nyt Anders Erikssonni oottaa kohtaamista Stokholmin Toornionlaaksolaisten puhheenjohtajan kansa niin ette het saattavat yhessä kehittää ajatuksia yhtheistyöstä. ¶
9 maaliskuu, 2016 ¶
7 maaliskuu, 2016 ¶
4 maaliskuu, 2016 ¶
Viiskymmentä vuotta sitte tornionlaaksolaiset eivät olheet tervetulheita Etelä-Ruottissa. Vuonna 1965 oli vielä käsitys, ette het olit epäluotettavia loikkareita ja työpaikanvaihtajia, joila ollu lystiä mukautua yhtheiskunthaan. Jurnalisti Susanne Redebo, 52v, oon kotosi Övertorniolta ja oon löytänny netistä meitä kiinnostavia lehtileikheitä. Lukekaappa hänen kronikka.  ¶
”Kellastunheessa smoolantilaisesta lehtileikheessä vuuelta 1965 kerrothaan Barnarpin asukhaista, jokka oova keränheet prutestilistan vastustaa vuokra-asuntojen rakentamista pohjosesta tulevalle työvoimalle. Tämän mie näen kuvasta, joka nykki pyörii Naamakirjassa (Facebook). ¶
Vastustajat olit pölössä, ette uuet vuokra-asuunnot houkuttelis: ¶
2. huonoa roikkaa ¶
3. ylheensä ulkomaalaisia ja varsinki suomalaisia ¶
4. työntekiöitä, jokka oova saahneet siihheen pitraakia työnvälitykseltä ¶
Nämät pölästynheet kerroit jurnalistille, ette het halunheet joutua tämän yhtheiskunthaan soppeutumattoman sakin kranneiksi. Pohjosen väkeä kohthaan oli pölköä ko ”tiethiin” tornionlaaksolaiset ja heän haluttomuus mukautua yhtheiskunnan jäseniksi. ¶
Näin likelä oon aika joka kuiten tuntuu jo niin kaukhaiselta. Ajan pentelin oon häätynny heilahtaan toisheen suunthaan jossaki vaihheessa ko jo 1970-luvula pohjosen väkeä piethiin luotettavanna työvoimana. ¶
Kolmekymmentä vuotta aikaa meilä ollu juuri muuta valittavanna ko lasarettihommia Tukholmasta. Sen mie muistan itte omalta kohalta hyvin. Mie ollu koskaan ennen tyhjentänny kusipottaakhaan elämässä, mutta hoitoapulaisenna mie sain sitä tehhä jatkuasti. ¶
Liian monele meistä oli nokko, ette saatoima henkeä piätellen vastata ”kyllä” ko oli jopin saannista kyse. ¶
Mulla oon yks tuttu Pajalasta, joka sai 80-luvun alussa Volvolta jopin Jöötteporista ja joka ylhhäältä tultuuhaan joutuki asemalla toisen työnantajan värvärin nappaamaksi ko tämäki tartti työntekiöitä. Tornionlaaksosta tulevat pettävät kaikin! Ja met jokka lähimmä saimma siittä vielä rahhaa: muuttopitraakia usseita tuhansia ja puolivuosittaiset lentoreisut kothiin koti-ikävää vähentämhään. Mie ittekki olin yksi heistä, jokka vinkkasit Ylitornion rautatieasemalta, ette ennää koskhaan tule takasi. ¶
Entäs mitäs naamakirjaroikat tykkäävä aiemmasta norrlantilaisvihasta. Åsa kirjottaa: ”Norbottenilaisenna ja nytten Länsi-Ruottissa asuvanna voin vain sanoa, ette Norrlanti oon toinen maa, eriilainen, eikä mikhään helppo, mutta soon mahottoman mukava.” Ja Annetten repliikki: ”Mutta ko oon kyse vesivoiman, malmitten, mettitten ja poronhoijon hyäksi käyttämisestä sillon mekki täältä Taalajoen yläpuolelta kelpaamma” ¶
Kysymys oon nytten siittäki, koska ajan penteli tullee kääntymhään niinki, ette met saamma nähhä meän asentheitten rauhottuvan turvapaikan hakioita kohthaan niinkö asentheet aikanhaan rauhotut suotusiksi meitä norrlantilaisiaki kohthaan. ¶
Tornionlaaksolaiset oova tänhään tunnustettu väheemistö. Ja meän oma kieliki – meänkieli – vaikka se saiki kokea melkosta vahinkoa ko valtio suukapuloitti vanheemat sitä puhumasta niin tänhään kuiteski luvathaan ministeritasolta tehhä kaikki, mitä voihaan sen pelastettavaksi, mitä vielä pelastettavissa oon. ¶
Tämä tuntuu jotenki lievittävän minun ommaaki surua siittä, ette mie olen hukannu minun oman kielen.” ¶
Susanne Redebo – Övertorniolainen joka oon asunnu jo 30 vuotta Tukholman aluheella.  ¶
Meänkielensi Matti Junes  ¶
Kuva: Privaatti  ¶
22 elokuu, 2016 ¶
15 elokuu, 2016 ¶
12 elokuu, 2016 ¶
Kultaseppä Camilla Mustikka Kierunassa oon alkanu klasihelmen puettamisesta lankhaan ja jatkanu erikoissiin vihkisormuksiin ja kokoelhmiin hopeasta.  ¶
-Mie halvan kytkeä luonthoon täälä ylhäälä. Sen mitä mie näen ko mie katton ulos klasista, sannoo Camilla.  ¶
Jouluksi hään lanseeraa korukokoelman sterlinghopeasta mikä kuuluu yhtheen hänen sukunimen kansa. ¶
-Sitä ihmiset oon kysyhneet koska minun firmala oon mustikka lokotyyppinä. ¶
Moni tekkee koruja Toornionlaaksossa, mutta Camilla Mustikka oon päässy eemäs ko niin, hällä oon oma puoi Hjalmar Lundbohmsgatala Kirunassa. ¶
Se mennee niin hyvin ette hään nyt oon palkanu Emman joka auttaa häntä pajassa muun muassa ette sahata ja hioa. Sillä mallin Camilla saattaa lisätä tuotetahtia. ¶
Liike kasuaa ja mässoila ja myymäreisuissa kulkeminen ottaa aikaa luomisesta, sen hään oon huomanu. ¶
Koulutettu Lannavaarassa  ¶
Camilla oon kasunu ylös Kierunassa mutta oon asunu Umeåssa monta vuotta. ¶
-Mie tehin klasikoruja vapaaijala, tisainasin ja skissasin. Mulla oli unelma minkä mie en tieny mihinkä sen asettaa. ¶
Unelma totheutu 2009 pohjakoulutukseen jalokivitekniikhaan Lannavaarassa Luulajan Teknisen Ynivärsiteetin kautta. Se koulutus vahvistethiin kolmivuotisella käsityöoppilaskoulutuksela Leksandissa. Koko aijan se pohjoinen kasvilisuus oon ollu sielä. ¶
-Mie olen aina riitanu kasvia täälä ylhäälä, paljon piikkiä ja oksia ja mitä mie olen nähny klasista koko elämän. ¶
Mikäs kokoelma oon saanu enniiten huomiota?  ¶
-Hilla ja Kranaatti hopeasta. Sen jälkhiin tullee Lumihiutale, se mennee hyvin myyä vaikka oon kesä. ¶
Yks kokoelmista mitä myythään ennin oon Hilla. Kuva: Therese Stålnacke  ¶
Paikkoja jokka antava mielenrauhaa .  ¶
Mielenrauha Camilla oon kastanu sormuksen mihinkä ostaja itte saapi päättää minkä paikan hään halvaa saa kraverattua siihen. ¶
-Se synty ko mulla oli kauhean monta tilausta ja mie istuin ja taoin 12-14 tiimaa päivässä. Mie halusin lua jotaki missä oon sana joka antaa mulle mielenrauhaa. ¶
Silti ensimäinen sormus sai nimen Kiruna kraverattua, Camillan paikka maan päälä. ¶
Sen jälkhiin hään oon tehny neljä Mauno-sormusta ja lahjoja missä oon paikannimet Vittanki ja Jokkmokk. ¶
Tulevaisuus?  ¶
-Suunitelma oon ette isontaa puoin. Ja lisätä myynin vepissä. Mie halvan ulettua Kirunalaisile ja tyristile. ¶
-4-5 vuen päästä mie toivon ette meitä oon enemän pajassa. Mie halvan mielelänsä tehhä enämpi vihki- ja kihlaussormuksia, mutta se työ oon pyssäintynny koska kerta kaikkia mulla ei ole aikaa. ¶
Camilla Mustikka toivoo ette saattaa takoa enämpi vihkisormuksia hänen pajassa. Kuva: Jonas Gunnare  ¶
15 elokuu, 2016 ¶
12 elokuu, 2016 ¶
11 elokuu, 2016 ¶
Emma Ebermark ja Camilla Mustikka löysit toisensa yhessä mässassa 2012. Nyt het oon parhaat työkaverit. Valokuva: Mikael Martinsson.  ¶
Nilivaaran kylän suljettu kyläkauppa oon muuttunu joksiki mikä saattaa tulla mailmankattava liike. Emma Ebermark, 28, oon siirtyny sinne hänen Kläppi liikheen ja veppikaupan Love from Laplandin kansa.  ¶
Ko kaksi tyärtä, jolla oon samat meininkit, koukkaava toissiinsa niin isoja asioita saattaa tapahtua. Justhiins tämä tapahtu yhessä mässassa Luulajassa 2012 ko tehastisaineri Emma Ebermark kohtasi korutisainerin Camilla Mustikan Kirunasta. ¶
-Met hoksasimma ette meilä olit samat meininkit, sannoo Emma. Met emmä tyy siihen ette pittää hoppyliikheitä, met halvama rakentaa voimakhaat liikheet mikkä tuleva tunnetuiksi Ruottissa ja mailmala. ¶
Pari päätti järjestää tehokhaaman työn heän liikheitten kansa, Kläppi ja Camilla Mustikka, yhtheistyölä veppinimelä Love from Lapland. Tyttäret täyentävä toisia: Emma oon koulutettu tehastisaineri Sundsvallin Mittynivärsiteetistä ja Camilla oon kultaseppä joka rakastaa karua luontoa pohjosessa. ¶
Seisoo jalat mullassa  ¶
Vasta-aukastu veppikauppa oon jonkulainen napa monele pohjoselle liikheele yhtheisessä konseptissä. ¶
Kotisivula konsepti selitethään näin: ”Love from Lapland seisoo jalat mullassa, keskelä arktista luontoa. Met olema valihnee tuotheita mikkä kertova paikan histuuriasta ja alkuperästä tuntheela mikä seuraa ko käyttää luonolisia materiaalia ja raakaaihneita”. ¶
Kaupassa oon muun muassa vaatheita, koruja, inreetninkiä, väskyjä, kenkiä ja kirjoja. Syksyn aikana lissää liikheitä tullee sivhuin, muun muassa Åsa Waara joka siottaa hänen taitetta eri sisustustuotheissiin. Keron nahkatavaroita löytyy jo sivulta. ¶
-Se hyöyttää kaikkia täälä ylhäälä ko ei katto toisia kilpailioina. Yhtheisen lähtökohan kautta met nostama aluetta ja niitä tavaramerkkiä mitä oon Pohjoisruottissa. ¶
Kyläkauppa sai elämää  ¶
Emma ja liikheen ekonoomi Margareta oon aykystikuusta asti vanhaassa kyläkaupassa mikä oon pantu alas Nilivaarassa viis pelikuormaa Jällivaarasta. Kumppani Camilla jatkaa hänen puoin/pajan kansa Kirunassa mikä syksyn aikana muuttaa muoton ja nimen Love from Laplandhiin. ¶
Emma oon ihmeissä siittä ette hään taas oon hänen kotikylässä Nilivaarassa koska hään ennen ei saattanu hunteeratakhaan asua Luulajan ylempännä. Mutta Emma ja sampu päätit kuus vuotta aikaa ette antaa kyläle missä oon 200 asukasta maholisuuen ko het sait ostaa yhen sukulaisen talon. ¶
– Met olema ainua lapsipere täälä. Toivottavasti met saatama laittaa uusia työmaholisuuksia jos veppikauppa kasuaa, sillon piiain muutki tohtiva siirtyä tänne. ¶
Ensi vuonna tullee ulkomaanlanseeraus Love from Laplandilta englantilaisela tekstilä vepilä. ¶
-Se oon mailma sielä ulkona mihinkä met pyrimä. ¶
Fuutnuutti: Valokuvaja Mikael Martinsson oon kolmas jalka aktsiepuulaakissa, hään ottaa kaikki kuvat veppikauphaan. ¶
Tästä sie löyät Love from Lapland (ruottin kielelä) ¶
Emma Ebermark oon siirtyny takasi kotikylhään Nilivaahraan. Sielä hään istuu vanhaassa kyläkaupassa missä hällä oon liike. Kuva: Mikael Nilsson  ¶
7 syyskuu, 2016 ¶
5 syyskuu, 2016 ¶
30 elokuu, 2016 ¶
Maj-Siri Österling jakkaa hänen aijan Anttiksen ja Eteläfranskan välilä. Toornionlaakso oon hällä aina matkassa innottajanna. Kuva: Privaatti  ¶
Jos sie olet siumennen Korpilompolossa päin niin sulla kannattee pyssäintyä vähän aikaa torila. Sielä oon nyt yhelä karkealla sirkkelinmuotossa 90 färikästä aijantolppaa.  ¶
– Se oon minun kunnianosotus puntile, lohenkalastajille, poronhoitajille ja kruununtorparille, sannoo taiteilija Maj-Siri Österling. Ihmisille jokka oon sahneet taistela toihmeentulosta.  ¶
Maj-Siri oon kasunut ylös Muonionalustassa Muonion väylän varrela Pajalan kunnassa. Monena vuona hään oon jakanut hänen kesänvieton Antissa olevan kesätuvan ja Eteläfranskan viinimaassa Languedocissa asumisen välilä. Näyttelyjä oon ollut monta, Maj-Siri tekkee enniiten öljy- ja akryylimaalauksia, hään luopii instalasjuunia ja antaa ulos poeettiisia teoksia yhtheistyössä monen eri maitten kirjailijoitten kansa. Aika ussein hänen lapsuuen paikat lyövät läpi hänen teoksissa. ¶
-Suuriin osa minun taitelijaluontoa oon kotosin Toornionlaaksosta ja veen liikkumisesta, hään selittää. ¶
Ko hään kasusi ylös 1940- ja 1950-taalila Maj-Siri seurasi oman isän ja muitten kalastajitten työtä lohipatorustinkitten kansa väylälä. Paot tehthiin vankoista uluista siinä tarkotuksessa ette estää lohet pääsemästä ylöspäin vesistöä. Virtaava vesi, sinertävyys ja veenliikkumisen pauhu oon innottanheet Maj-Siriä hänen taiteilisuuessa, jossa monen meeterin pittuiset ulut ja kalat ussein toistuvat. Vuesta 2005 asti kolmen vuen aikana hällä oli koko maassa tunnettu instalasjuuni Siljanin rannala Rättvikissä, jossa 800:sta sinisestä, punasesta ja keltasesta ulusta tuli 600 meeteriä pitkä rakenelma. ¶
Rättvikissä, Siljan-järven rannala, oleva instalasjuuni, vuelta 2005, koostu 800:sta färikkäästä ulusta, Maj-Sirin nimimerkilä varustettuna. Kuva: Lennart Edvardsson, Rättvikin kuva-arkkiivi  ¶
Halvaa tehhä vanhaasta uutta  ¶
Tämän huomioitun instalasjuunin jälkhiin Sollefteån kunta mielelhään otti vasthaan hänen Lohipato-teoksen, joka sijotethiin lähele voimalaitosta. Franskaki oon ottanu ossaa Lohipaosta. Ja nyt, aykystistä asti, oon sitte Korpilompolon vuoro esittää Maj-Sirin teosta, jolle hään oon antanut nimen Aita. ¶
– Monessa minun instalasjuunista toornionlaaksolainen lohipato oon ollu minun alkuosa. Mutta tällä kertaa mie kansa aattelen poroaitaa, heinärakenuksia ja rehtoja. Instalasjuunia jokka oon peräsin arkipäivän tarpheista. ¶
-Mie tykkään semmosesta hommasta jossa saapii muuttaa kampheita uuenaikhaiseksi ja uusiksi ja jokka sitte viittaavat etheenpäin, halvan käyttää vanhaata ja tehhä jotaki uutta siittä, antamalla voimaa ja toihveita. ¶
Aukajaisissa 28. aykystiä Maj-Siri selitti ette instalasjuuni oon yksi keino muistaa yhtheistä histuuriaa, mutta kansa ette kattoa etheenpäin. ¶
– Ulut seisova nykyhään ussein niinku liikkumattomina laonseiniä vasten ja toimiva niinku merkkinä vanhoista aijoista ja ankarasta elämästä. ¶
Taiteilija oon antanu terottaa ja tervata nämät vauhraat ulut Korpilompolossa ennenko hään maalasi net saamelaisten färilä, punasella, sinisellä ja keltasella. Nuin kymmenen henkeä oon sitte rautakangela tehneet 90 reikää maahaan. ¶
– Meininki oon ette net tuleva olheen Vyöfestivaalin osana 1. desemperiä ja silloin ulut luultavasti tulevat olheen puoleksi lumen alla. Jännittävä nähhä. ¶
Korpilompolon kylttyyriföreeninki oon tämän Aita-instalasjuunin järjestäjä. Maj-Siri toivoo ette se saisi olla ylhäälä vähinthään kolme vuotta. ¶
Färikäs Aita-instalasjuuni näyttää jotaki vanhaata uuessa asussa, selittää taiteilija Maj-Siri Österling. Kuva: Privaatti  ¶
8 syyskuu, 2016 ¶
7 syyskuu, 2016 ¶
5 syyskuu, 2016 ¶
By Maja Mella ¶
Julia Niemi ja Klara Pasma saava nuorten kulttuuristipentin heän pätevistä saavutuksista Tornionlaaksonteatterin lavala. Net oon olhee myötä useassa julkisessa teatterituotanossa ja 2017 net esitit näytelmän KONTROLLI! Tornionlaaksonteatterin puolesta. Se oon hymoristinen traama nuorele ja täyele yleisölle, kirjotettu ainuasthaan orkinaalikielelä, meänkielelä. Vaikka Julia ja Klara ei puhu meänkieltä joka päivä, mutta oon kasuhnee ylös meänkielisessä ja suomalaisessa ympäristössä ja lukeva kieliä koulussa, net esitit 40 minutinpitusen tialookin aivan meänkielelä. Kappale näytethiin 17 kertaa tyrneevuona 2017, niin koulu- ko ylheisnäyttelynnä Norrbottenissa. Rapea 800 henkilöä, joista issoin osa oli yläastheen nuoria, sait tällä mallin ottaa ossaa teatterista jonka Julia, Klara ja Anton Hennix-Raukola esitit meänkielelä. ¶
Julia ja Klara oon nuoret esikuvat näyttämötaitheessa meänkielelä. ¶
31 toukokuu, 2018 ¶
11 toukokuu, 2018 ¶
29 maaliskuu, 2018 ¶
Äitinkielenopettaja Mervi puhhuu aina meänkieltä hänen viienvuotihaan pojan Aronin kans.  ¶
Puute opetusmateriaalista, liika vähän opettajanjohatuita tiimoja ja vanheempia jokka ei puhu meänkieltä kotona. Äitinkielenopettajat meänkielessä tekevä työtä vastatuulessa, näyttää ypsatsi minkä Mervi Erkheikki oon tehny.  ¶
-Se vaatii ensisiassa lainmuutoksen oppituntien lissäyksestä vakituisseen lukujärjestykseen ette kieli säilyis, uskoo Mervi Erkheikki äitinkielenopettaja meänkielessä ja suomenkielessä.  ¶
Mervi, joka assuu Salemissa, valmistu hänen kantitaattiypsatsin kans ”Ei kieltä opi koulussa, sen häätyy oppia jokapaikassa” talvela ko hään oli Uumajan ynivärsiteetissä. Ypsatsissa hään oon haastatellu neljä opettajaa jokka opettava meänkieltä. Kaks niistä toimiii hallintokunnissa ja kaks oon töissä kunnissa mikkä ei ole hallintokunnat. ¶
-Mie halusin nähhä jos oon eroja niissä; kunka meänkieltä kattothaan kussaki kunnassa. Sitähään uskoo ette tuki kielele oon isompi hallintokunnissa. ¶
Mervi hämmästy tuloksesta. ¶
-Mie huomasin ette ei oteta enämpi huomiota minuriteettikiehleen hallintokunnissa. Se näyttää toisinpäin olla niin ette meänkielenopettajat näissä kunnissa tekevä työtä vastatuulessa. Se oli yllätys huomata sen. ¶
Kehotethaan uhraahmaan heän opetustuntia  ¶
Net kaks opettajaa mistä tässä oon kyse antava monta esimerkkiä kunka heät kohelthaan johtokunnalta ja henkilökunnalta. Net riskeeraava saa huonompia salia heän tiimoile ja saava kans tuntea painostusta työkaverilta ette uhrata heän opetustiimat ”tärkeimille” aihneile. Yks niistä joka haastatelthiin oli kuulu yhen kunnanjohtajan sanovan ette ei meänkieli ole mikhään kieli. ¶
Yhtheistä kaikile opettajille oon ette het kritiseeraava ette ei ole opetusmateriaalia. Enin osan het häätyvä tehhä itte vapaaikana. Se aiheuttaa ette oppilhaat tuleva kokkeilukaninia materiaalile minkä opettaja ei tiä jos se toimii käytänössä. ¶
-Se tullee vähän ”learning by doing” hyvin löysilä paperilla. Ja se ei ole optimaali yhelä oppikirjala kaikile vuosikursile peruskoulussa- niinku se nyt oon. ¶
Kirjaa mihinkä Mervi viittaa, Meänkieli, esimerkiksi ei sovi aivan vastaalkusille kielessä. Toiseksi tänäpäivänä puuttuu kokohnaans oppimateriaalia oppilhaile jymnaasietasola. ¶
Mervi Erkheikki siirty vastaaikhoin Uumajasta Salemhiin Tukholmassa. Hänen tieto suomenkielessä ja meänkielessä oon kysytty etelässä.  ¶
Vähhiinthääns kolme tiimaa tarttee  ¶
Net haastateltu oon yksmielisiä ette yks opetustiima viikossa oon aivan liika vähän. Häätyis saa vähhiinthääns kolme tiimaa ette saa resyltaattia. Erityisesti jos oppilhaat ei puhu kieltä kotona. ¶
-Kyllähään sitä oppii jotaki tiimassa mutta opettajanna sie saat alkaa uuesti ensi kerrala ko kohathaan ja repeteerata. Jos sulla oon vain tiima viikossa ja et saa apua kotoa se oon kohta mahoton oppia uuen kielen. Vaikka sulla olis kunka pätevä petakooki. ¶
Issoin uhka kielele?  ¶
-Ennemin mie olisin sanonu asentheet, mutta se oon muuttumassa. Nyt oon isompi into meänkielele, mitä oppilhaat ja täyet halvava oppia ja minkä moni tykkää oon kuuli kieli. ¶
Sensiihaan ongelmat tänäpäivänä oon kytketty lainpäätöksiin, tykkää Mervi. Ei se riitä ette met taistelemma itte mutta met häymä saa tukea ylhäältäpäin ja sillon häätyy tulla lainmuutoksia. ¶
-Jos met saama läpi lakiesityksen mikä sannoo ette minuriteettikieli pittää olla kouluitten vakitussa lukujärjestyksessä, niin se oon iso askel oikehaan suunthaan. ¶
Tänäpäivänä monta äitinkielentiimaa panhaan ulkopuolele vakituista kouluaikaa ja sillon se kilpailee lasten vapaaikaaktiviteetitten kansa. ¶
Valtion piitraakit katoava  ¶
Mervi tykkää kans ette se häätyis tutkia mihinkä minuriteettirahat mikkä kunnat saava valtiolta katoava. Hällä oon monta esimerkkiä kunnista mikkä oon lähättänhee piitraakit kokohnaans muihin osastoihin orkanisasuunissa, aivan siksi ette ei kukhaan ole valvonu asiaa. ¶
Toinen tärkeä mielipie mikä tuli esile ypsatsissa oli vanheemitten merkitys. ¶
-Net häätyvä ottaa vastuuta ja puhua meänkieltä heän lapsitten kans. Moni opettaja selittää ette kieli kotona heän oppilhaila kohta aina oon ruottinkieli, vaikka vanheemat saattava meänkieltä. ¶
Yllättävästi se kyllä näyttää ette vanheemat kunnissa mikkä ei ole hallintokunnat oon enämpi innostunhee heän lapsitten kielitaijosta ko net jokka asuva hallintokunnissa missä kieli puhuthaan ja kuuluu jokapaikassa. ¶
11 toukokuu, 2018 ¶
29 maaliskuu, 2018 ¶
1 maaliskuu, 2018 ¶
Johanna Collén Pajalassa. Kuva: Privaatti  ¶
Pajalassa suunitelhaan nyt jotaki mikä saattaa tullaa mailmanuutinen. Täälä haluthaan alkaa vaihethaan henkilökuntaa esikouluitten keskelä molemin puolin raijaa ette innostuttaa kielenkehitystä.  ¶
-Ei se tarttee maksaa enämpi ko 500 kruunua kuussa jos met vaihetamma henkilökuntaa Kolarin kansa kaks päivää kuussa, sannoo Johanna Collén joka oon keksiny esityksen.  ¶
Pajala oon hallintokunta suomenkielele ja meänkielele. Johanna Collén astu sovittajanvirkhaan nuvemperissä 2015 minuriteettikielile ja hällä oon uusia friskiä iteoita kunka rajakielet saattaa säilyttää ja kehittää. ¶
Yks niistä oon tämä henkilökunnanvaihetus esikouluitten välilä. Kolahriin Suomen puolela oon vain 2,5 pelikuormaa ja se oli vaihetusvierailun aikana joulukuussa kielikoulun Lillskogenin ja yhen suomalaisen esikoulun kans Kolarissa missä itea tuli. ¶
-Mie olin myötä reisussa ja havattin kunka hauska kaikila oli yhessä, kläpilä ja henkilökunnala. Niin mie alon hunteeraahmaan enämpi sen pääle. ¶
Kielikoulu Lillskogen oon etukeulassa kielivaihetuksissa yli rajan. Kuva: Johanna Collén  ¶
Vikarieeraava toisia  ¶
Ajatus päätty siihen ette jokku petakookisista henkilökunnista molemilla puolila raijjaa ”vikarieeraava” toisiansa kaks päivää kuussa. Praktisesti se toimii niin ette yks esikoulun opettaja Lillskogenin esikoulusta lainaa kunnan piiliä ja aijaa Kolahriin samala ko yks henkilö esikoulusta Kolarista tekkee saman reisun toisippäin. ¶
-Mie tykkään ette met häymä käyttää tilanetta ette met asuma niin lähelä raijaa. Tämä oon hyvin halpa keino kunnale saa kielisaunan kummalekki, henkilökunnale ja lapsile. Ajatus oon ette vaihetus tapahtuu kaks kertaa kuussa neljän kuun kokkeiluaikana. ¶
-Met halvaisimma kokkeila ja kattoa jos se toimii. ¶
Tarkotus vaihetuksela Pajalan puolesta oon ette laittaa kielisaunan henkilökunnale ja lapsile suomenkielessä ja meänkielessä. ¶
Mutta mitäs vaihetus antaa Kolarin esikoulukläpile ja petakookile?  ¶
-Mie saatan hunteerata ette net halvava ette meän henkilökunta puhhuu vähän ruottia. Mutta mie luulen ette issoin hyöty oon ette henkilökunta saapii nähhä kunka met opetamma ulkomailasyntynheitä lapsia. ¶
Ruottissa oon isompi kokemus inttekrasuunityöstä ko Suomessa ja selvästi net oon uteliahaat kunka met hoijama moninaisuuen. ¶
Jos kaikki mennee hyvin niin yhtheistyö alkaa aykystissä. ¶
Viitta: Lillskogenin kieliesikoulussa oon suomen- ja meänkieltäpuhuva henkilökunta heän osastoissa. Täälä oon kieliinspiratööriä jokka herättävä kieltä luonolisissä tapahtumisissä ja hauskoissa toiminoissa lapsile.  ¶
11 maaliskuu, 2016 ¶
9 maaliskuu, 2016 ¶
7 maaliskuu, 2016 ¶
WAO Suomen Instituutissa. Kuva: Susanne Redebo.  ¶
Stokholmin Suomen Instituutti aukasee ovet toornionlaaksolaisile. Aijan olhoon sattaa siittä kauhniista Stureplanin talosta tulla ruottinsuomalaisten ja toornionlaaksolaisten yhtheinen kohtaamispaikka. Nyt planeerathaan yhteisiä kylttyyritapahtumia ja meänkielisen kirjoitten hankkimista.  ¶
– Toornionlaaksolaisila oon olemassa yhtheenkuuluvuus joka oon kehuttava. Jos täälä järjestethään jotaki niin kyllä väkeä tullee, sannoo instityytin vd Anders Erikssonni.  ¶
Ko STR-T:n paikalisosasto Toornionlaaksolaiset Stokholmissa miehittivät Suomen Instituutin fiinin konserttisalin Birger Jarlsgatanilla febryaarissa tänä vuona niin talo tuli kerrala täythöön. Näin siittä syystä ette Toornionlaakson teatterin näytös Tjära människa ja WAO-gryppi olit lavala. Tilasuus joka kielen kannalta oli auki yhtä kelle. ¶
-Ei se niin ussein tapahtu ette oon lophuunmyyty, eninthään kerran vuessa ko oon teatteria, sannoo Anders Erikssonni, joka tämän yhtheyessä alko pruuaahmaan ajatusta vilkhaamasta yhtheistyöstä rajaväen kansa. Tämä meni niin hyvin ette mie olen valmis pruuaahmaan maholisuutta järjestää jotaki säänölisesti. ¶
-Meilähään oon yhtheinen kieli toornionlaaksolaisten kansa – vaikka se itte asiassa oon kysymys kahesta kielestä jossa oon paljon samalaisuuksia. ¶
Ammattimaisia kylttyyriharrastajia  ¶
Se mikä enniiten houkuttellee Anders Erikssonnia oon ette Toornionlaaksossa oon niin ammattitaitoisia kylttyyriharrastajia, ennen kaikkia Toornionlaakson teatteri ja JORD . ¶
-Meilähään oon teatterivierailuja suomen kielelä monta kertaa vuessa. ¶
-Piiain oon maholista järjestää jotaki vastaavaa toornionlaaksolaisile, vaikka kirjailijavierailuja samala kertaa? ¶
Suomen Instituutila oon oma bibliuteekki, jossa oon kirjalisuutta suomeksi, ja Erikssonni selittää, ette lainaajitten joukossa oon melko osa toornionlaaksolaisia jokka lukevat suomen suomea. ¶
Instityytti lähättää kansa kirjatipsiä monele maan bibliuteekile ja oon tunnettu siittä, ette se oon enämpi ajan tasala ko vastaava toimi Bibliotekstjänstilä. Tässä instityytti saattas olla avuksi meänkielen kirjalisuuen levittämisessä, huomaottaa Andersi. ¶
-Oon olemassa paljon semmosta mitä met saattasimma kehittää yhessä. Olis hauska jos toornionlaaksolaiset saattasit pittää meän taloa heänki kylttyyritalona. ¶
Talossa oon kansa käynissä kaupalista konferensitoimintaa (seminaaria) jonka kävijäluku oon nuin 40 000 henkeä vuessa. Pyhinä ja illoila oon kuitenki aika rauhalista. ¶
-Mie uskon ette se olis hyvä jos toornionlaaksolaiset saisit yhen paikan jossa het saattaisit olla omitten hommitten kansa niin ette net ei tarttisi olla hakemassa uutta paikkaa joka kerta ko het halvavat kohata toisia. ¶
Nyt Anders Erikssonni oottaa kohtaamista Stokholmin Toornionlaaksolaisten puhheenjohtajan kansa niin ette het saattavat yhessä kehittää ajatuksia yhtheistyöstä. ¶
9 maaliskuu, 2016 ¶
7 maaliskuu, 2016 ¶
4 maaliskuu, 2016 ¶
Inger kasusi ylös tässä punasessa kämpässä Vaskivuoressa. Valokua: Privaatti   ¶
– Tornionlaakson histuurian häätyy selittää uuesti ja uuesti, monela eri mallila, ette sitä ei koskhaan ennää kieletä ja unheuteta, sannoo förläkkari Inger Midmo joka julkasee ensimäisen kirjan sarjassa Pohjoiskalotin kansasta.  ¶
”Så mycket skäppan rymmer” (”Niin paljon ko kiphoon mahtuu”) kattaa niin omia muistoja Kierunasta/Vaskivuoresta 1960-luvulta ko histuurisia taappäinkattomisia jokka oon leimanhee ihmisiä tällä alueela. ¶
-Mie halvan ette lukija muistaa. Sielä täälä tekstissä pittää saattaa vaihettaa omale nimele ja saa oman sukuhistuurian, sannoo kirjailija. Paljon meän muistoista oon yhtheisiä. ¶
Kaikki kirjassa oon selitetty oikeitten ihmisten elämästä ja kertova Kierunan histuuriasta, monikielisyyestä ja lujista vaimoista. Inger tekkee sen salanimelä Myria Malm joka muistuttaa siittä niin tärkeästä malmista. ¶
Kirjailija assuu Kungsörissä Mälarinlaaksossa mutta oon kasunu ylös Kierunassa/Malmikentilä missä se asu loppupuohleen 1970-lukua. ¶
– Mie kannan aina Tornionlaaksoa syämessä, hään sannoo ko met kahvistelemma Rademacherpajoissa Eskilstunassa. ¶
Oma histuuria salathiin  ¶
Dna-tutkimisen kiitoksesta Inger oon saanu tietää ette hään oon tornionlaaksolainen 1300-luvusta saakka. Tänä päivänä hään oon ylpeä siittä, mutta sitä hään ei ole aina ennen tuntenu. Ko hään oli nuori hään halusi lähteä mailmale. Paljon jälkhiin hään alko hunteeraahmaan kasuantiaijasta ja huomasi ennen kaikkia yhen asian: ¶
– Mie en ymmärä miksi met emmä saahnee oppia meän ommaa histuuriaa koulussa, miksi sitä piti salata. ¶
Kirja synty meänkielisen sitaatin avula: ”Karjalassa olema syntynheet”. ¶
-Sitaatti tuli minun suusta seittemän vuotta aikaa vaikka mie en tieny mitä se merkittee. Se pani käynthiin tutkimuksen joka oon jatkunu siittä saakka. Tänhään mie tiän ette kriisi saattaa muuttaa meän puhekeskustaa aivoissa jos met olema eli olema olhee monikielisiä. Se mitä mie sanon oli muistutus minun lapsuuesta. Met muistama meän entisiä kieliä. ¶
Kirjassa met saama seurata päähenkilöä Myriaa ja ihmisiä hänen ympärillä kasuantiaikana. Henkilökohtasia kokemuksia vuorotelhaan histuurialisilla selityksilä. Kirja oon henkilökohtanen, petakookinen ja lähe tiethoon maanosasta joka oon ollu valkea pläsi histuuriakirjoissa. ¶
Histuuriakirja nuorile  ¶
Toivomus oon ette sitä luethaan keskiastheesta nuohriin täyshiin saakka ja hään sannoo ette ”Så mycket skäppan rymmer” oon kirja jonka hään itte olis halunu lukea ko hään kasusi ylös. Ette olis saanu tietää kua hään oon ja ymmärtänny kunka hänen esiisien histuuria oon vaikuttannu hänheen. ¶
– Mie olen aatelu sen petakookisessa näkökulmassa missä nuoret saattava jatkaa oman histuurian tutkimista. ¶
– Kertomukset oon minun, mutta niissä histuurisissa osissa mie olen hakenu, löytäny ja ottanu neuoa asiantuntijoilta ja tarkastannu kahesti. ¶
– Mie olen aatelu tätä kirjaa petakookisessa näkökulmassa missä nuoret saattava jatkaa oman histuurian tutkimista, sannoo kirjailija Inger Midmo. Valokua: Susanne Redebo   ¶
Köyhyys ja kurjuus  ¶
Se mitä oon selitetty Tornionlaakson histuuriasta oon suurin piirthein köyhyyestä, kurjuuesta ja semmosesta mikä ei toimi yhtheisessä toiminassa, huomauttaa Inger. Hään halvaa nostaa esile muita puolia. ¶
– Kaikki ylempännä Uppsalaa kattothaan vieläki semmosenna jälkhiinjäähneenä osana maasta mutta se ei piä paikkaansa. Met olima ja olema vieläki hyvin vahvat ja meän esiisilä oli valtaa ja rikhautta. Sen lisäksi meilä oon hyymoria ja itteironiitä. ¶
Se killaa kirjailijoita Olof Hederydiä ja Gunnar Kieriä jokka ei ole menhee siihen anshaan ette pilkata ommaa perukkaa. ¶
Inger huomaa kans kunka vähän tunnustusta tornionlaaksolaiset saava histuurisesti kattottu. ¶
– Met olema pyytömiehet ja kruuamiehet, lujat mettämiehet ja olema olhee erittäin tuottavia maale, mutta met emmä saa killausta siittä. Se oon aika muuttaa kuan meistä. ¶
Kaikki kirjassa oon selitetty oikeitten ihmisten elämästä ja kertova Kierunan histuuriasta, monikielisyyestä ja lujista vaimoista.   ¶
Nootti: Inger jätti Ruottin 18-vuotihaana ja opiskeli opettajaksi. Jälimyttäin se toimi tulkkina muun muassa EY-tasola. Se laitto förlaakin ja kehitti petakookisia oppimateriaalia. Tänäpäivänä se toimii spesiaaliopettajanna ja sillä oon maasterkirjotus monikielisyyestä hänen koulutuksessa. Kirja Myria Malmista tullee ulos omassa förlaakissa: Lusima Böcker. Förlaaki oon ennen antanu ulos kymmenkunta kirjailijaa eri kielilä.  ¶
5 heinäkuu, 2019 ¶
1 heinäkuu, 2019 ¶
13 kesäkuu, 2019 ¶
By Maja Mella ¶
Kerstin Tuomas Larssonile jaethaan raahvaitten stipenti hänen saurasta työstä meänkielen virassa. Hään oon ollu äitinkielenopettaja kolme vuosikymmentä, johtanu iltakursia, tehny töitä lapsitten kans monessa pipliuteekissä ympäri Norrbottenia ja osalistunu koulutusohjelmissa. ¶
Kerstin oon julkassu kolme runokokoelmaa, yheksän lapsittenkirjaa ja rumanin ruottintamisprosessista, Hjärntvättarresan/Aivonpesoreisu. ¶
Met toivoma ette hänen pännä oon terotettu kirjottamhaan lissää nuvelliä meän kielestä, meän kulttuurista ja meän histuuriasta. ¶
Kerstin oon meile esikuva. ¶
Föreninki Särkilax vänner:ille jaethaan STR-Tn Pruuaama ja freistaama palkinto 2018. Teän työ Särkilahen kapellin kans oon näyttäny ette mahoton oon maholista. ¶
Se käypi rakentaa replikan jostaki mikä oon kaonu vuosisatoja sitte väylän syvhään vetheen. Eikä teilä paljon varoja ollu – mutta työryhmä, tahto yhtä luja ja valtava ko Tornionväylän kevätulva ja sillon sitä pääsee pitkäle! ¶
Teän työ oon osa tämän väylänlaakson sielusta; jos pruuaama ja freistaama niin se häätyy kannattaa! ¶
1 heinäkuu, 2019 ¶
13 kesäkuu, 2019 ¶
3 kesäkuu, 2019 ¶
Met jatkama meän toornionlaaksolaisten kääntäjitten esittämistä, niitten jokka oon muun muassa töissä Metavisille. Tässä tullee Nylundin Karin.  ¶
Minun nimi oon Karin Nylund ja mie olen 67 vuotta vanhaa. ¶
Mie asun pienessä, Markusvinsa-nimisessä kylässä. ¶
Mie olen hommanu käänösten kansa aika kauon, piiain siittä saakka ko meänkieli tunnustethiin kieleksi. ¶
Suuriin hankaluus minun työssä oon kääntää niin ette merkitykset tuleva aivan oikein. ¶
Meänkieli oon minun äitinkieli, jonka mie opin kotona lapsena. Se oon eläny minun arkipäivässä, ja mulla oon ollu se etu, ette olen saanu opettaa meänkieltä koulussa. Kieli oon niin sanarikas ja sanava. ¶
Minun lempisanonat ovat ”Parempi oman maan mustikka ko muun maan mansikka” ja ”Parempi laiha sovinto ko lihava riita” ¶
Mie uskon ette meänkielelä oon valosa tulevaisuus.” ¶
Karin ja hänen sisaret. Kuva: Privaatti  ¶
7 kesäkuu, 2016 ¶
3 kesäkuu, 2016 ¶
31 toukokuu, 2016 ¶
Matti Junes oon yks Metavisin viiestä kääntäjästä, hään assuu jonku pelikuorman Rovaniemeltä, Suomessa.  ¶
-Minun nimi oon Matti Johannes Junes.  ¶
Ikä?  ¶
-Mie täytän nytten kesälä 70 vuotta.  ¶
Asun?  ¶
-Mie oon lähtösin Torniosta ja oon tehny minun elämäntyön Lapin Keskussairaalan nevrolookinna. Mie asun nytten täälä Rautiosaaressa Kemijoela, pari peninkulmaa Rovaniemeltä etehlään. ¶
Kunkas kauon olet ollu kääntäjä ?  ¶
-Mie oon ensinnäki puhunnu koko elämän tätä meänkieltä. Kirjotellu tällä kolymneita pohjosen lehthiin ja pitänny tällä minun lääketietheeliset esitelmäkki. Kuuliat oova pysynheet hyvin herreilä ja tykähneet. Met olema minun vaimon Annelin kans olleet meänkielen kieliraatissa alusta saakka ja olemma niin kirjottajinna ko kieliraatin jäseninnä följyssä Meänkielen ison sanakirjan tekemisessä. Olema kirjottanheet moleemat kolymneita Meänmaan Aviissiin. Mie tulin myötä tähhään METaviisin käännösroikhaan ko Bengt Pohjanen lähätti mulle Maja Mellan toivomuksen kielenkääntäjistä tähhään METaviissiin. Kivahaan näitä käännöksiä oon ollu tehhä.  ¶
Joku (tunnettu eli vähemin tunnettu) kirja/kirjat eli tehtävä/t mitä sie olet kääntäny ?  ¶
-Mie oon kääntänny aiemin joitaki lääketietheelisiä juttuja meänkielele. Kirjotellu lehtheen meänkielelä kolymneita täälä Rovaniemelä. Lasareetissa net käännätit mulle puhheithaanki meänkielele ko piit tätä niin lystikhäännä kielenä. Sitte mie olin Rosa Liksomin kirjan Kreisland meänkielen ”tarkastajanna” hänen työryhmässä. Silloin mie luin, mitä kässiin sain meänkielestä -yliopistoitten väitöskirjoja myöten, ette olisin ollu minun tehtävän tasala.  ¶
Mikäs oon issoin haaste ette kääntää ruottista meänkielele ?  ¶
-Meänkielen ison sanakirjan osat I-III oova jelpanheet minuaki paljo kääntämistyön propleemeissa. Kaikile sanoile ei kuitekhaan ole ”viraalista” käännöstä. Mie olen silloin freistannu saaha apua suomesta tai muista ugrilaisista kieleistä ja laittannu sitte sulkhuin ruottalaisen sanan. ¶
Mikäs tekkee meänkielen niin erityiseksi ?  ¶
-Meänkieli ei ole mikhään keksitty kieli. Tätä kannattellee hyvin vanhaa ja väkevä kylttyyri, jota se itte kans eustaa. Tämä oon Tornionväylän moleemitten puolitten kieli ja täälä iänpuolela sitä puhuthaan omala tavalhaan aina Kemijoele ja Ounasjoelekki saakka. ”Köökikieli” oon täälä koettu ilmasunna meänkielestä hyvin loukkaavaksi ja asentheeliseksi. ¶
Sinun favuriittisanoma meänkielelä ?  ¶
-Minun oon vaikea sanoa, mikä ois minun suosikki ilmasu. Vaimo sannoo, ette se ois mulla: ”s’ole mikhään”. Tuota net kläpikki mulle hokeva ja pitävä siittä hauskan. Se oon siittä lausseenna villi ja ekonoominen, ette siinä ”ei” sana jääpi pois. ¶
Mitäs sie uskot meänkielen tulevisuuesta ?  ¶
-Sitkeätä kieltähään tämä oon, ko oon tähhään asti säilynny. Ja ko nytten oppihneekki oova kiinostuhneita niin mikäs tässä. Hyvä näin. Suurempi merkitys kuiten oon sillä, ette tavaliset ihmiset eehleen tätä täälä puhuva. Ja jos Väylä oon vielä sialhaan niin puhuva kyllä vastasuuessaki. ¶
10 kesäkuu, 2016 ¶
7 kesäkuu, 2016 ¶
3 kesäkuu, 2016 ¶
Lapsi joka ei saa puhua ommaa kieltä menettää itteluottonsa, sitä ei ymmäretty ennen aikhaan, sannoo kirjailia Kerstin Tuomas Larsson  ¶
Ette ei kelvata kielen takia, ja joutua asuhmaan muihin perheishiin oppimhaan puhumhaan oikeata ruottia ja ei meänkieltä. Tämä oon teemana kirjailian Kerstin Tuomas Larssonin kirjassa Aivonpesoreisu. – Tämä oon osa meän histuuriasta mistä moni ei tiä, hään sannoo.  ¶
Met tiämä kaikin ette valtiolla oon paljon tunnon päälä ko Toornionlaakso ruottalaistethiin. Nyt tullee uutta tietoa joka näyttää ette suomenkielisiä lapsia Toornionlaaksosta viethiin pyssilä kesäluala perheishiin ruottinkielissiin perukhoin oppimhaan ruottin. Tämä tapahtu 1920 – 40-luvun aikana. Jokku näistä oon elämässä vielä. ¶
– Meininki näilä pyssireisuila oli hyvä, eihään kukhaan halunu mithään pahhaa lapsille. Mutta mitä ei ymmäretty oli ette ko painaa alas lapsen kielen niin itteluotto ja ittetunto katoaa. Jos minun kieli ei kelpaa niin en miekhään kelpaa! En ole kyllin hyvä. ¶
Net ihmiset joita Kerstin oon haastatellu hänen rumaahniin oon selittänhee justhiins tätä: ette net tunsit ittensä alenetuksi näitten kielileiritten vuoksi. Jokku viethiin aivan outhoin perheishiin monena kesänä peräkkää, ja toisia vain kerran. ¶
Kuolee jos hän aukasee suun  ¶
Kerstin rumaani Aivonpesoreisu (Hjärntvättarresan) oli oikeasthaan alkualusta aateltu teatterimaanykseksi. Aijanolhoon työ oon muuttanu muotoa ja nyt nuvemperissä se tullee ulos Lumion förlaakissa. Eva Helena Larssonin kuva pärmässä oon koskettava. Se näyttää tyttären joka oon puoleksi veen alla. ¶
-Jos hän aukasee suun niin hän hukkuu. Hän kuolee. ¶
Työ rumanin kans Elvi-tyttärestä oon vaikuttannu Kerstiniä henkilökohtasesti ko hällä oon sukulaisia jokka oon kokehnee näitä pyssireisuja. Hään oon nähny läheltä kunka se oon jättäny jälkiä ihmisissä. -Monta lapsia tuli perheishiin missä oli hyvä, mutta niin ei ollu kaikila. Yksi niistä haastateltuista sai asua yksinhäisen miehen tykönä joka ei ollu siivo ja tyär sai kokea kauheita asioita. Niin kauon ko pyssireisut jatkut se oli harva joka puhu niistä. ¶
– Nethään hävetytit. ¶
Aivonpesoreisu selittää Elvistä joka viethään pyssilä etehlään ruottinophiin. Kirja tullee ulos Lumion förlaakissa.  ¶
Oppi punskaa maila  ¶
Pyssit ei menhee kaikesti Eteläruothiin. Se oli tavalista ette moni suomalainen lapsi Toornionlaaksosta tuli perheesheen joka asu juuri ulkopuolela Toornionlaaksoa, piiain Luulajassa eli Puutissa. ¶
– Mutta mitäs net opit maila Luulajan ulkopuolela? No eihään se ollu ruottia, sehään oli punskaa! ¶
Elvityär oon päähenkilö kirjassa mutta Kerstin oon haastatellu monta jokka oon kokehnee pyssireisuja ja niistä liikuttannu kokhoon selityksen Elvistä. ¶
-Mie olen valinu ette kirjottaa tyttäristä ko mie halvan tua esile vaimoitten histuurian. ¶
Kerstin selittää ette hään tuntee ette Toornionlaaksossa oon ollu hierarkii kolmessa askelheessa missä jokku oon olhee paremanarvoset ko toiset. Aliporthaala oli suomalainen vaimo, siittä päälempännä oli toornionlaaksolainen, ja päälimäisenä, niinku kruunu, oli ruottalainen vaimo. ¶
-Met saama olla kiitoliset niile suomalaisile vaimoile jokka otit ruottalaisen miehen ko se oon niitten takia ette suomenkieli vielä ellää täälä. ¶
Kerstin oon hänen elämänaikana tuntenu ette hään ei kelpaa ko hään oon kohanu ruottalaisia vaimoja. Silloin hään oon usseen ottanu askelheen taappäin. ¶
-Mulla oon menny kymmeniä vuosia ette oppia tuntheen ette ei kukhaan ole parempi ko mie ja ette mie en ole parempi ko kukhaan muu. Met olema kaikin samalaisia. ¶
28 syyskuu, 2017 ¶
31 elokuu, 2017 ¶
28 kesäkuu, 2017 ¶
By Maja Mella ¶
Ruottin Toornionlaaksolaisliitto STR-T oon saanu tukea Kylttyyriteparttemäntistä ette tehhä esitutkinon ette valasta Ruottin valtion väkivaltaa toornionlaaksolaisile ja meänkielisille. Tämä esitutkimus tehhään aikana 1/11 2017 – 31/1 2018. Esitutkimus tullee antamhaan vastauksen minkälainen jatkuva prosessi saattais olla. Osa esitutkimuksen sisälöstä oon henkilökohtasia kertomuksia, ihmisten omia selityksiä ja kokemuksia. Net alueet jokka kuuluva esitutkimuksheen ja mistä förpynti halvaa koota kertomuksia oon: ¶
Jos sulla oon kertomus eli kokemus jonka sie halvat jakkaa – ota yhtheyttä  [email protected]  eli 070-582 40 74. Sinun osalistuminen oon anonyymi muile, jos sie halvat. ¶
27 lokakuu, 2017 ¶
28 syyskuu, 2017 ¶
31 elokuu, 2017 ¶
Sara Wicklin oon Gunnar Hietalan – Hietalan kauppapuutarhan perustajan – lapsenlapsi. (Kuva: Privaatti)  ¶
Sara Wicklin istu kläppinä Korvassa Hietalan Kauppapuutarhassa ja katto murfaari Gunnarin työtä kurkutten parissa. Tänhään ko hään oon itte Tukholmassa kuulu ruuansuunittelia, hään saattaa kiitttää murfaaria niin tämän ekolookisesta aattelusta ko hänen omasta uravalinnasthaanki.  ¶
– Soon vissi, ette murfaari oon vaikuttannu minhuun, sannoo Sara (39 vuotta), joka kläppinä kävi äitin ja isän (joka tuli Sri Lankasta) kanssa joka kesä Korvassa. Sielä ylhäälä ollu mithään jännittävämpää ko väylä ja kasvihuone. ¶
Sara muistaa varsinki net keltaset verekset mantelipotut. ¶
Hään kirjottaaki kotisivulhaan: ” Minun murfaari oli palkittu puutarhamestari ja ekolookisen viljelyn toelinen piuneeri. Tämmösistä lähtökohista ole ihmekhään, ette minusta oon tullu melkosen kranttu ruokavarotten laathuun nähen. Minun vahviimat muistot oova siittä ko morfaari tarjosi pikkusia mantelipottuja löökikastikheela (löökiä silputtunna voisulassa) rivattomasta kahvikupista ja ohrajauhoista paakattua sitkeätä rieskaa hänen itte kraavaaman lohen kanssa.”  ¶
Sara viljelee huohneela kurkkuja Tukholman asunnossa aivan samon ko morfaari Gunnarki teki. (Kuva: Privaatti)  ¶
Tuppipotut Saran tavala  ¶
-Kupissa kastaminen oon minun vahviin ruokamuisto. Mie oonki ottannu sen käythöön visseissä fiinimmissä yhtheyksissä, ko mie oon tarjonnu näitä tuppipottuja löökin ja voikasthikkeen kansa. ¶
Saran äiti oon nimelthään Inger ja hällä oon usseita sisaruksia, minkä tähen Saralla oon puolesta koko joukko serkkuja äitin puolelta. Tilanomistajat Hans ja Ulrik Hietala, jokka pitävä pohjosessa kauppapuutarhaa, oova pari heistä. ¶
Sara tiesi jo varhain, mitä hään halus tehhä ja hään saiki hopusta työtä Kajsa Wargin tykönä Tukholman Söderissä. Hänen intohimo johti siihheen, ette hään alko itte suunitttelehmaan ruokalistoja, aukasi ravintolan Pariisissa, työskenteli Lontoossa ja nytten assuu Tukholmassa, missä hään johtaa Sara Wicklin, Urban Chef firmaa . Menheennä jouluna hään sai tehtäväksi pystyttää vegaanin (kasviruokavalio) joulupöyän Dagens Nyheterin räkinkhiin. ¶
Tehny keittokirjoja ja reklaamia  ¶
Tämä ”kokki”, jonka juuret oova Korvassa, työskentellee ruokatuotheitten ja luovien aatusten sekä inspiraation kanssa. ¶
-Murfaari Gunnarin aattelu passaa oiken hyvin tähhään päihvään ko tänhään häätyy viljellä pienimuotosesti niilä resyrsseila ko oon. Mie pruukaan kertoa paljo hänestä ko mie piän kyrssia taikka praataan raaka-aihneista. ¶
Sara tekkee paljo työtä kasvisruokien parissa. Niitten pittää hälle olla puhasta ja ekolookista ja pruteiinit häätyy tulla kasviksista. ¶
– Mie en kuttukhaan itteä kokiksi ko aterioitten suunitteliaksi. Kaikki, mikä liittyy ruuoanlaithoon kiehtoo minua, ei ainoastaan se, ette se maistuu hyälta ko sen häätyy olla hyvvää sielulekki. ¶
Anisleipä oon yksi niistä tuotheista, jonka hään oon nostannu framile lapsuuesthaan. (Kuva: Privaatti)  ¶
Oos sulla aatusta liittää yhtheen Hietalan kauppapuutarhan toiminta sinun ammattin kanssa?  ¶
– Ehottomasti, mutta juuri nytten etäsyys oon sen estheennä. ¶
Sara ei ole ollu ylhäälä Korvassa sitten vuuen 1995, osittain pitkäaikasen ulkomaila asumisen vuoksi ja osin siksi, ette hällä oon tätänykyä vielä kouluikäsiä kläppiä perhään kattotavanna. ¶
Meänkielensi Matti Junes  ¶
22 tammikuu, 2016 ¶
20 tammikuu, 2016 ¶
18 tammikuu, 2016 ¶
Keskustelu riistäytyy monesti kriitikoitten ylistämässä SVT:n tokymenttisarjassa Saunabaletti.  ¶
– Met praataamma kovin harvon siittä, mistä kuvaustiimi halvais, mutta het vaikuttava kuiteski tytyväisiltä, sannoo mestaripelimanni Daniel Wikslund.  ¶
Daniel oon nytten Meksikossa ja tekkee sielä mysiikkivideota, mutta seuraa kuiteski sieltäkäsin SVT:n Saunapaletti-lähetystä, missä hään oon myötä neljän muun tornionlaaksolaisen miehen kanssa. Ko met praataamma sarjasta, hään oon nähny siittä vasta sarjan kolme ensiimäistä ossaa ja tykkää näkemästhään. ¶
Saunapaletissa oon aatuksenna laittaa myyttinen käsitys tornionlaaksolaisesta miehestä koetuksele. Loppupeleissä johtava kaikki keskustelut saunassa ja koreugrafi Justine Kirkin tanssiharjotukset saunapalethiin. Nämät viisi miestä oova tunnetuita Tornionlaaksossa: Daniel Wikslund, Fredrik Hangasjärvi, Bengt Aili, Henry Huuva ja Bengt Niska. Usseimmat tunsit toisensa jo eeltäkäsin. ¶
Danielin vaikutelma ensimäisistä osista oon, ette kuvat Tornionlaaksosta oova kauhniita ja taitheelisia samala ko tiimi oon saannu fangittua myös kotosan tunnelman. Hään tykkää siittä ko toiminta pyörii saunan ympärillä, mihiin melkein kaikila rajan ihmisilä oon henkilökohtanen suhe. ¶
Ruottin pohjosin mestaripelimanni Daniel Wikslund oon tytyväinen tähhään asti näkehmiinsä Saunabaletin ossiin. Kuva: Maria Söderberg  ¶
Ei tarvitte hunteerata  ¶
Viien osan kuvvaus viimi kesänä vei aikaa viikon verran. ¶
-Se oli intensiivistä hommaa, mutta kolmen päivän jälkhiin se tuntu jo elämäntavalta. Siittä tuli yhenlainen ukkojen kesäsiirtola. Kuvaustiimi kerto meile, mitä meän häätys tehhä, jotenka ei siinä paljoa tarvinnu itte hunteerata. ¶
Välhiin ukot sait jonku johtosanan niinkö sanan ”miehisyys”, minkä pohjalta sitten saunapraati alko nousta framile. ¶
Kameeramiehet pyörit heän jaloissa tuntikaupala joka päivä. ¶
Olikos se vaivaloista?  ¶
– Mitä vanheemaksi sitä oon tullu sitä immuunimaksi sitä oon tullu ommaa itteä kohthaan eikä sitä ennää niin välitä. Met käsitimmä, ette meilä ei ollu ennää tarvetta kätkeä itteä ko ennemiin tai myöhemiin meän puutheet tuleva kumminki framile. ¶
Ei ossaa puhua meänkieltä  ¶
Daniel oon 70-lukulainen ja ainoa roikasta, joka ei ossaa puhua meänkieltä. ¶
– Mie olin vähän outo lintu siinä roikassa, mutta mie tiän, ette mie eustin suurta roikkaa ihmisiä, jokka eivät ossaa meänkieltä. Mie ymmärän kieltä paljo, mutta mie en puhu sitä, vaikka mie tykkään meänkielestä ja piän sitä osana minun kylttyyria. ¶
Daniel ossaa tehhä itten ymmärrettäväksi seittemälä kielelä ko hään oon reissannu ja asunnu niin monissa maissa. Hään oon oleskellu paljo Latinalaisessa Amerikassa, mistä oon tullukki hälle ko toinen koti. ¶
– Tutuitten kanssa mie freistaan praatia suomea ja olen käynny siittä kyrssejaki. ¶
Hällä oon käsitys, ette äärimäisen harvat nuoret puhuva ennää tänä päivänä rajala meänkieltä, joka näyttääki olevan kuolemassa pois. Mysiikkikolleeka Fredrik Hangasjärveä hään kuttuuki ”viimeseksi mohikaaniksi” ja pittää häntä esikuanna. ¶
– Mie een tunne kethään häntä nuorempaa, joka puhhuis meänkieltä – hään oon syntynny 1973. ¶
Alaviite: Saunapalettia voipii kattoa jälestäpäinki SVTPlay-osotheesta.   ¶
Meänkielensi Matti Junes  ¶
25 tammikuu, 2016 ¶
22 tammikuu, 2016 ¶
20 tammikuu, 2016 ¶
By Birgitta Rantatalo ¶
Erika Nordvall Falck ei halva ette vanhaat mallit Markkinavanthuista  ¶
Vanthuitten oma kieli. Saattaiskos olla meänkieli? Kyllä! Kuitenki jos sie kysyt etnolookilta ja kutojalta Erika Nordvall Falckilta joka oon julkassu kirjoja markkinavanthuista Norrbottenin sisämaasta ja Tornionlaakson pohjosesta monela kielelä. ¶
Oon kauon puuttunu kirja perintheisistä kuotuista vanthuista Norrbottenissa. Nyt oon ”Markkinavanthuut” mikä oon käänetty monele kielele; meänkieli-englanti, eteläsaame-ruotti, pohjoissaame-ruotti, ja luulajasaame-ruotti. ¶
Se oon tehty sillä mallin ette sitä saatethaan käyttää opetuksessa koulussa, niin samhällinopissa ko kielenopissa ja käsityöopissa. ¶
Yhessä painoksessa meänkieli ja englantinkieli oon yhessä ja se tekkee ette joka ossaa yhtä kieltä saattaa oppia toisen. Kirjan nimi oon ”Fancy Mittens -Markkinavanthuita.” ¶
-Oon hauska jos opettajat käyttää niitä opetuksessa, sannoo Erika. ¶
Iso vantus rullataulussa seuraa Erikan matkassa hänen luenoissa. Valokuva. Privaatti  ¶
Hään alko jo teiniikäsennä säästämhään vanthuunmyöstäriä, riitaahmaan niitä ja kutohmaan. Siittä asti into oon vain syveny. ¶
-Suunile 50 vuotta olen sihanu vanthuita. ¶
Suunile 200 kappaletta Erikalla oon kätkössä, erityisesti ”markkinavanthuita” millä oon yhtheyttä saamelaisen kylttyyrin kans. Sen lisäksi hään oon riitanu eli valokuvanu suunile 60. ¶
Talonkutoja Angelika Adamsdotter Holma kuvattu taiteilijalta Aili Kankhaalta. (Taulu oon maalattu 1958 ja kuuluu Kirunan kunnale.)  ¶
-Mie yritän aina ottaa selvile histuurian jokhaiselle vanthuule. Kukas sen oon kutonu, kukas oon käyttäny sitä, oonkos mithään selittämistä myöstäristä? Mie tykkään nostaa esile ihmiset näitten teoksitten takana. ¶
Erika oon asunu ja eläny Jokimukassa, Jellivaarassa, Svappavaarassa (Vaskivuoressa), Malmikentilä ja se oon vaikuttannu kokoamisseen. Pääosa vanthuista tullee Norrbottenin sisämaasta ja muutamat alueista pohjoistornionlaaksosta. ¶
Etnolooki Erika Nordwall Falckia oon aina ollu viehättynny vanthuitten histuuriasta. Valokuva: Leif Larsson  ¶
-Monela vanthuista oon alkuperä meänkielen kielialueela Jellivaarassa ja Kierunassa. ¶
-Mie olen kiitolinen kaikile vaimoile jokka oon jaahnee heän myöstäriä. ¶
Mitäs erityistä markkinavanthuissa oon? No se oon vain eri nimi pyhävanthuule. Jokimukkalaisile markkinat oon vuen issoin juhla niin sillä markkinavantus oon yksi malli pyhävanthuule. ¶
Kirjoissa met saama seurata monen erilaisen vanthuun histuurialaista kulkemista. Muun muassa met saama tietää monen saan vuen vanhaasta vanthuusta minkä löyethiin hauassa laattian alla Jukkasjärven kirkossa 40-luvula. Sitä kuttuthaan nyt Hautavanthuuksi ja oon yksi Erikan favuriitistä. Hään saattaa saapi kiittää Teres Torgrimmiä, pystyvä käsityööntekiä syntyny Zeidlitz Pajalassa, ko hään pelasti myöstärin istumalla kirkonlaattian alla auastun arkun vieressä ja kupieerasi korostetusmyöstärin relieffimyöstärin hauhraissa teoksissa. ¶
Aivan sen vuoksi ko Teres oli oppinu erityisen myöstärin Vivunkissa nuorena, hään saatto kupieerata yksfärisen hautavanthuun 1700-luvun keskeltä. ¶
Harmajat hautavanthuut Jukkasjärvestä relieffimallila 1700-saan luvusta. Valokuva: Kajsa Tuolja  ¶
Toinen kaunis vantus meänkielenalueelta oon Linda Sevän vanthuut. ¶
-Linda synty Kaunisvaaran ulkopuolela ja kuto 1923 mahottoman kauhniin keltasenoranssin vanthuun missä olit liilaroosat kukat. Net oon kunnola parsittu monta kertaa, ja niissä oon hänen alkupuustavit ja vuosiluku. ¶
Selitys eli kuelmaohje Lindan vanthuusseen oon yhessä Erikan Markkinavantuskirjassa. Valokuva: Kajsa Tuolja  ¶
Erika kuttoo itte aika paljon perheele mutta kans kupieeraaksheen mallia. ¶
-Mie en halva ette nämät mallit unheutethaan. Minun osa oon ette ottaa esile kuvauksia ja järjestää kursia ja luentoja ette kiinostuttaa ihmisiä käythään niitä. ¶
-Mie ussein kehotan osanottajat kursissa ette muuttaa niitä. Niin se tehthiin ennen ja ei mikhään vantus ollu samalainen ko toinen. ¶
Ehotuksia niile jokka arvottava kutomista? ¶
-Älä ole niin kova ittteä kohi. Ei ole mithään helppoja oikoteitä, vain harjottaminen antaa taitoa. Käytä kans hyvvää lankaa, mistä sinun käet tykkäävä, esimerkiksi villaa. Siihen tarttee niin vähän lankaa niin älä visustele. Ja älä pura jos tullee vähän väärin, kuo menheen ja nauti! ¶
Kaikki eri versiot kirjasta ”Markkinavanthuut” myyhään muun muassa Lumion förlaakin ja Ajtte museon Jokimukan kautta. ¶
Kirja Markkinavanthuut oon julkastu monela kielelä, mm meänkieleksi ja eteläsaameksi.  ¶
Nootti:  ¶
Erika hakkee tietoja vissistä henkilöstä: ¶
Angelika Adamsdotter Holma, Kärentöjärvi, kuoli 1964 79 vuotta vanha ja oli tunnettu kutoja kylissä Svappavaaran(Vaskivuoren) ympärillä. Hään käveli taloitten väliä ja autto pienitten töitten kans, mikä saatto olla ette kutoa perheele. Sanothaan ette Angelika saatto kutoa samala ko se marsi. Ota yhtheyttä Erikan kans jos sie tiät enämpi tästä talonkutojasta joka anto nimen ”Angelika-vanthuule”. Erikan meili oon [email protected] ¶
3 maaliskuu, 2020 ¶
4 helmikuu, 2020 ¶
3 helmikuu, 2020 ¶
By Birgitta Rantatalo ¶
-Ruottin hallintokieli oon ollu alaspainava kieli, sannoo Johanna Gustafsson Fürst joka oon luonu näyttelyn Stockholmissa kielensortamisesta. Kuva: Privaatti  ¶
-Mie halvan ette enämpi ihmisiä saava ruuhmiilisen ymmäryksen miltä se tuntuu ko ei saa puhua ommaa kieltä, sannoo Johanna Gustafsson Fürst hänen näyttelystä ”Ympa orden. Piska min tunga” (”Ymppää sanat. Piiskaa minun kieltä.”) ¶
Se käsittellee muun muuassa kylttyyrisen kansanmurhan tornionlaaksolaisista. ¶
Näyttely leviää yli 400 kvatraattia kahessa huohneessa pohjakerroksessa Acceleratorissa lähelä Stockholmin ynivärsiteettiä. Jännittävvää oon ette näyttely ei koskhaan tule aivan valhmiiksi. Maaliskuussa aukenee toinen osa. ¶
Muutos oon sympooli siihen ette aine oon iso ja ette siittä ei koskhaan ole puhuttu valhmiiksi, selittää Johanna. Kieli muuttuu aijan olhoon ja niin kans näyttely ennenko se korjathaan pois kesäkuussa. ¶
Johanna oon tehny paljon töitä, tuulessa piinatuitten ja käyritten puuveistoksitten kans. Ihmiset marsiva läpi mettän missä oon puita, merkkiä eli vaikka kankeita ruuhmiita. Hänen ajatus oon ollu ette ruuhmilistaa jotaki apstraktia niinku kieli ja kielen suhte ruuhmisseen. Miltäs se tuntuu ette pakosta häätyä puhua eri kieltä ko äitinkieltä? Näyttelytekstissä sie saat lukea ette lähtökohta oon se kieliväkivalta mikä kuulu Tornionlaakson ruottintamisprosessiin. ¶
Mutta aine koskee niin monta muuta ko meänkielenpuhujia.  ¶
Met elämä aijassa ko muutamat politiikkerit halvava rajottaa äitinkielenopetusta. 2019 Sverigedemokraatit Skurupissä tehit ehotuksen ette oppilhaat vain saisit puhua ruottia koulutiimoila ja rastila. ¶
-Vaikka näyttely lähtee kieliväkivallasta ylheensä mie halusin vasitusti mainita ruottintamisprosessia Tornionlaaksossa ja viitata ette tämä tehthiin kerran Ruottissa ja se ei tullu hyvä. Ruottin hallintokieli oon painanu alas ihmisiä ja antanu niile elinaikhaisia arpia. ¶
Johanna tuli sattumalta Lainihoon taitealoitheesseen Residence-in-Nature, projekti mihinkä taiteilijoita kuttuthaan töihin sen paikan kans missä net oon. ¶
Tutkintotyön aikana hään puhu vanheemitten kans heän kokemuksista ko net kasusit ylös ja ei saahnee puhua heän äitinkieltä. Moni pakotethiin jättämhään meänkielen ja vain puhuhmaan ruotiia koulussa ja monela katosi kieli kokohnaans eli osittain. ¶
Itte hään oon Stockholmari ilman erityistä yhtheyttä Tornionlaaksoon, mutta sannoo ette kaikila oon suhe kiehleen ja omhaan puhumisseen. Siksi hään oon tehny näyttelyn polittiseksi kannanottamiseksi: Älkää koskeko äitinkielenopetukseen! Älkää lyhentäkö ihmisiä pakottamalla niitä majoriteettisamhälhiin. ¶
-Mie halvan ette moni saapi ruuhmiilisen käsityksen siihen miltä se tuntuu ko ei saa puhua ommaa kieltä. Se oon rasismi ja alaspainaminen ja se oon mailmanlaaja ongelma. ¶
-Jos halvaa viitata ruuhmiisseen niin veistos oon hyvä malli näyttää sen. Jos sie tunnet jotaki, sinun ymmärys muitten tuntheissiin kasuaa. ¶
Yksi esimerkki veistoksista mikä herättää ajatuksia oon se valtava ja heiluva ”Äitinkieli” katossa minkä saattaa tulkita äänihuuleksi? Se oon tehty toolinosista ja pahoista, muottomia pahkoja puusta mikkä saava muutaman ihmisistä liittämhään heän ajatuksia niihin malhjoin ja pahkakuphiin mitä tehhään Tornionlaaksossa. ¶
-Äitinkielelä mie halvan näyttää kunka kielet aina oon puetettu yhtheen eri kielisyyitten kans mikkä oon liikheilä koko aijan. Mie halvan panna kysymyksen jos meilä oon vain yks äitinkieli eli jos meilä oon monta. ¶
Veistoksen ”ABC-kirja”/ ”Aapinen” saattaa kattoa kuvana vallanaparaatista mikä löysi keinon jou`uttaa ruottintamisprosessia. Veistos oon yhtheenpalmikoittuja aitaosia mistä tullee suljettu portti. ¶
ABC-kirja oli yks tärkeä ruottintamiskeino sillonki ko Skånesta piti tulla ruottalainen, selvittää Johanna. ¶
-Opetuskirjan kautta yksityinen ihminen manipyleerathiin. ¶
Johanna oon puhunu esimerkiksi kielitutkijoitten ja kirjailioitten/poetitten/runoilijoitten kans jokka joka päivä tekevä työtä asian kans ja se oon antanu hälle pareman mielen. ¶
-Ko mie olin käsittänny kunka paljon työtä, tietoa ja tutkintoa asiasta oon, minun kattanto muuttu enämpi alakulosesta enämpi toivekhaaksi. ¶
-Mutta tilane oon vieläki vakava Johanna tykkää. ¶
-Nyt mie halvan keskittyä siihen ette jos met jätämä ykskielisäänön, nostama monikielisyyen samhällissä ja näemä arvon siinä, se antaa maholisuuksia. Sen puolen mie halvan nostaa enämpi. ¶
Oonkos sulla neuoja niile jokka oon kaottanhee äitinkielen? ¶
-Se oon vaikea mulla sanoa, mutta net joita olen kohanu jokka oon alkanhee ottamhaan takasi kielen, esimerkiksi ottanhee oppituntia eli käskenhee heän vanhimpia opettamhaan niile vähän, oon arvostanhee sitä. ¶
4 helmikuu, 2020 ¶
3 helmikuu, 2020 ¶
23 tammikuu, 2020 ¶
Fredrichi valmistellee monenlaisia veittiä, tässä joitaki esimerkkiä. Kuva: Privaatti  ¶
Hään istuu Boråsissa ja vuolee toornionlaaksolaistyyppisiä veittiä. Fredrich Legnemark oon löytäny vapaa-aikahomman, joka innostuttaa häntä aivan mahottomasti.  ¶
– Mie olen sellainen tyyppi joka ponnistaa aivan fanaattisesti semmosessa josta mie tykkään.  ¶
Fredrich Legnemarkin juuret oon Saikkosjärvessä, Narkauksesta etehläänpäin, ja hään oon ussein perheen kansa sielä ylhäälä kylästelemässä sukulaisten tykönä ja nauttimassa Toornionlaaksosta. Nyt hään oon löytänyt uuen vapaa-aikahomman, johonka hään käyttää aina enämpi aikaa. ¶
Fredrichi oon perinpohjin vapaa-aikakalastaja joka tekkee omat flyykat. Netistä hään tillaa materiaalin niihiin ja viimi talvena hään näki ette sielä kaupathiin visakoijukappalheita. Hään aatteli ette ”eihään se saata olla niin paha vuola veitten semmosesta kappalheesta”. ¶
Youtube-fillmipätkistä hään hoksasi tekniikan. ¶
-Ei net kaks ensimäistä olhee yniversymin kauhniimpia mutta nyt net alkava näyttämhään melko kelvoliselta. ¶
Tilauksia oon tullu koko kevväinä. 15 kappaletta hään oon valmistannu eri puulajista ja erilaisesti koristettuina. Puuvarret ja uusihopealla eli messinkillä koristetut hirvensarvivarret oon tavalisimat. ¶
Fredrichi pruukaa olla karasissa jossa hään oon montteeranu sisäle yhen penkkisliipin, puleerauskonheen ja nyt kansa maholisuuet omatekoshiin veittenplaahviin. Se viepii aikansa ette leikata nahkakappalheet, liimata niitä yhtheen, antaa niitten kuivata, puleerata niitä vahala ja sitte liipata. ¶
Fredrich Legnemark karaasissa jossa nämät pistostyökalut syntyvät. Kuva: Privaatti  ¶
– Summittain sanottu veitten tekhoon mennee rapea viikko. Mutta syy siheen oon ette mie tehen sen vapaa-aikana ja olen muissa hommissa päivilä. ¶
Fredrichi pruukaa käyttää erityistä disainimallia niissä veittissä jokka hään lahjottaa pois. Tällä laila se Toornionlaakson veitti synty. Sen hään pani omale Naamakirja-prufiilille ja kaverit yllytit häntä jatkamhaan. ¶
Fredrichi selittää ette hään itte yllätty ko hään huomasi ette hään oli niin hyvä tässä käsityössä. ¶
-Mulla taisi olla vain ykkönen puuslöjtissä niin ette mie en ole mikhään seppä tyyppi. Mutta mie olen väkipäinen ja pääsen kauas sillä. ¶
Nyt hään toivoo ette hään löytää fiiniä puukappalheita sieltä rajalta käsin joista hään saattais muokata varsia ja sitte neuloa tuppia niihiin. Materiaali sieltä hänen isän kotiperukoilta antais näile tuotheile vielä enämpi Toornionlaakson tunnetta, hään tuumailee. ¶
Toornionlaakson veittelä oon yhtheenliimatuista puukappalheista valmistettu varsi. Kuva: Privaatti  ¶
13 heinäkuu, 2016 ¶
12 heinäkuu, 2016 ¶
7 heinäkuu, 2016 ¶
Julma, Ruottin pissiimphään hiljasuuessa ollu bandi, oon saannu uutta faartia kaloshein ja päivittää ussein heän naamakirjan sivua. Kuva: Kim Kangas  ¶
Saamakos met esitellä Ruottin hiljaasinta eloa viettänheen bandin? Julma-bandin Toornionlaaksosta. Bandilla oon sitte vuuen 2004 ollu siinä yks soittokeikka vuuessa. Nytten kuiten het oova saahneet aikuseksi ja julkasseet levyn meänkielelä yhessä Cornelius Vreeswijkin laulutten kans.  ¶
”Julma” tarkottaa sanana suurta, suunnatonta, valtavaa, ankaraa. Tällä roikalla oon pitkä yhtheinen histuuria, mutta het oova nytten saahneet ko uutta enerkiiaa. Se oonki johtannu heän ensimäisheen cd:hen, jonka pojat toit ulos tänä kesänä. Siinä oon laitettu omia raitoja Cornelius Vreeswijkin laulutten sekhaan. ¶
-Ko kaikin lisäksi pellaava muissa bandeissa, niin se oon ollu mahottoman vaikeata päästä treenaahmaan, selittää Pajalassa kasunnu ja sittemin Piittehoon muuttannu 37 vuotias Peter. ¶
Julma teki ensiimäisen kunnolisen keikan Pajalan markkinoila heinäkuussa ko samala kans heän 14 raitanen cd julkasthiin. ¶
Teilä oon ollu pitkä valmistusaika ko saitta sitten levyn ulos. Kakstoista vuotta?  ¶
– Mie oon aiemminki toennu, ette tämä oon vissiin Ruottin hiljasinta eloa viettäny bandi. ¶
Julman myysikot ole kuiten pitkästä passiivisuuen ajasta huolimatta kaottanheet kontaktia toissiinsa. 2014 nousi framille halu satsata uutheen hoithoon. Tämä liitty siihheen, ette Jan Johansson tuli pysyvämmin bandin fölhjyyn. Silloin het päätit, ette pellaisiva ylös heän kappaleita syksylä 2015. ¶
-Me ooma lapsellisen tykästynheitä meän omhiin kappalheissiin ja pellaamma niitä väsymättä. ¶
Ylheisö oon ottannu auvosylin vasthaan Julman prujektin ko het nostava framile meänkielelä kansallisrunnoilia Cornelius Vreeswijkin viisuja. ¶
-Tornionlaaksolaisenna oon helppo tykätä hänen viisuisthaan. Cornelius laulaa tukholmskaksi mutta tekstit pellaava meilä täällä ylhääläki. ¶
Levylä oon neljä Corneliuksen kappaletta. Ko kansa kuuli Julmaa Pajalan markkinoila het tarjouvuit hjelppaahmaan käännöshommissa niin, ette repertuaari saattas laajeta. Käänöstyössä oon tähhään saakka käännytty Bengt Pohjasen, Bertil Isakssonin ja Peterin äitin, Ann-Britt Jauhojärven, puohleen. ¶
Missäs Julmalla oon suuriin ylleisö?  ¶
-Pohjosissa osissa. Met ooma villin tykättyjä Norjassa ja ooma parhiin otheesseen tyrneeranheekki Pohjos-Norjassa. Nousevanna vuonna met menemmä sinne takasi. Niin ja oonhan meät otettu hyvin vasthaan tieten Toornionlaaksossaki. ¶
Peter sannoo, ette het saattava kiittää Pajalan Kylttyyrikoulua, ette Julma ylheensäkki oon olemassa. ¶
-Se suunnaton työ, jonka koulun opettaja oon tällä seu’ula tehny, oon fantastista. Ei tartte ko kattoa The Magnettes’ia ja Raj-Raj Bandia. ¶
Julma essiinty 21. heinäkuuta Kungaträdgårdenilla 5 Folk Festivalilla, mikä oon maan kaikitten väheemistötten suuri tapahtuma. ¶
Meänkielensi Matti Junes  ¶
18 heinäkuu, 2016 ¶
13 heinäkuu, 2016 ¶
12 heinäkuu, 2016 ¶
Pajalan markkinoila 9:nä jyyliä tapahtuu harvinainen CD-päästö. Surunmaa julistaa kymmenen virttä joissa oon paljon synkkyyttä ja deppiä.  ¶
– Tämä oon vähän raskheempi ja fräkimpi ko net jokka met olema julkashee ennemin, sannoo Pajalassa syntynyt Viktor Fors Mäntyranta.  ¶
Viktori oon asunut Göteborgissa jo kymmenen vuotta. Mysiikin teossa yhessä laulukirjottajan Anders Fischerin kansa hään pyrkii löytämhään takasi omhiin toornionlaaksolaishiin juuhriin. Yhessä het oon julkasheet monta CD:tä, joitten yhtheinen nimi oon Surunmaa. Pohjana oon toornionlaaksolainen kansanmusiikki, lisäyksenä länsimainen inspirasjuuni. ¶
Viktorin sukujuuret oon molemin puolin raijaa, ruottalaiset ja suomalaiset. Joo, ja hänen äitinpuolinen isoisä oon legendaarinen hihtaja Eero Mäntyranta! ¶
Virsi-CD tuli aikhaiseksi sitä kautta ette viitathiin Surunmaan ennemin Markus Forsbergin kansa yhessä julkaisthuun Siionin laulut-levhyyn (2011). Mutta se ei ollut ittesthään selvä asia vastata myöntheisesti siiheen albumhiin joka sai nimen ”Mie halvaisin sen uskon ette joku rakastaa”. ¶
-Vastahakosuus johtu siittä ette met emmä ole mikhään uskonolinen bandi. ¶
Sen lisäksi monet ruottalaiset virret oon duurissa säveletty ja Surunmaalahaan oon mysiikissä vähän melankuulinen piire. ¶
-Tulos oli mahottoman hyvä, olema kauheen tyytyväisiä.  ¶
Onkos virrenkirjottamislevylä synkkyys koko teoksen tunnusmerkkinä eli muttuukos mieli joskus ilosemaksiki?  ¶
– En mie ole varma siittä ilosuuesta, mutta jos vertaa Siionin lauhluin (2011) niin tässä oon enämpi sähkösyyttä, se oon vähän raskheempi ja fräkimpi. ¶
Suuriin haaste tässä prujektissaa oon ollu uuistaa virret mutta siittä huolimatta kunnioittaa niitä. ¶
-Sävelet oon rohki fiiniä ja häätyy kunnioittaa niitä jokka oon tehneet niitä. ¶
Surunmaa – tarkottakos se surun maata?  ¶
-Ko nimi keksithiin vuona 2007 niin ajatus oli ette rakentaa fiktiivisen mailman joka sopis yhtheen toornionlaaksolaisen ja suomalaispitosen mysiikin kansa. ¶
Mistäs tällainen synkkyys oon tullut Toornionlaakshoon?  ¶
-Mie en tiä miksi toornionlaaksolaiset tykkäävä tästäkulosuuesta. Justhiinsa nyt met olema kiertämässä Pohjos-Norjalaista Ei-kenenkhään-maata ja sielä net oon paljon ilosimpia ko mitä met olema Toornionlaaksossa. Meän kulttuurissa oon niinku jonkulaista synkkää. ¶
Pajalassa oon erityistä kultturihenkeä, hään huomaottaa ja viittaa siiheen mysiikin virthaan joka pursuaa ylös maasta, mutta hällä ei ole sen kovempaa halua siirtyä takasin sinne. Vanheemat ja velimies oon siirtynheet pois sieltä ja jos hään alkaa kaipaahmaan pohjosheen niin se oon hänen äitin kotipaikhaan Suomen puolela. Mulle kuitenki toornionlaakson suomi, suomi ja kulttuuri sielä oon tulhee tärkeiksi sen jälkhiin ko siiryin pois sieltä. ¶
-Tämän uuen virsilevyn ulospäästämispäivä oon 9 jyyliä klo 16 Pajalan Kyrkans hus-talola. Tulkaa kuuntelheen! ¶
Uuen virsilevyn ulospäästämispäivä oon 9 jyyliä klo 16 Pajalan Kyrkans hus-talola.  ¶
23 kesäkuu, 2016 ¶
20 kesäkuu, 2016 ¶
17 kesäkuu, 2016 ¶
-Minun yhtheys Toornionlaakshoon oon ette minun vanhimat tuleva Kuttasesta ja Maunusta, lähelä Karesuantoa. Teknisesti tämä ei ole Toornionlaaksoa, siksi ette Toornionväylä yhtyy vasta etelämpännä, mutta eninosa lantalaisista tykkäävä ette het oon toornionlaaksolaiset. ¶
Oleks usseen pohjolassa?  ¶
– Mie menen perheen mökile Mauhnuun niin hopusta ko oon maholisuus. Mökilä telefooni toimii huonosti ja se oon paras paikka ko tarttee saa takasi voimia ko oon ollu häsysessä Storbynissä ( Stockholmissa). Valitettavasti se ei tapahtu niin usseen nykyaikana mutta piiain 2 -3 viikonloppua tärmiinassa. Ennen pruukasin viettää kaikki vapaaijan kevätalvela sielä, sitä saatan kaivata. Hihtaa hangen päälä ja kohata sukulaisia, se oon kyllä ihana. ¶
Kysymyksiä minkä kans sie työskentelet ja mikkä vaikuttava Tornionlaaksoa?  ¶
-Koska mie istun osastossa joka käsittellee kansalisia vähemistöjä – valtiosääntöosastossa – Toornionlaakso oon hyvin lähelä. Mie uskon ette se oon luonolista ette sitä ottaa huomihoon sen mitä tietää ja tuntee ja sillon se oon kans helpompi viä asioita. Silti se oon tärkeä ette oon toornionlaaksolaisia päättävissä kokkouksissa. ¶
Paras Toornionlaaksossa?  ¶
-Ihmiset. Suorat meininkit ja makea leipä. Ja sitten sielä oon niin mahottoman kaunis. ¶
28 kesäkuu, 2016 ¶
23 kesäkuu, 2016 ¶
20 kesäkuu, 2016 ¶
SONY DSC ¶
Jarhosessa oli kerran mailmassa 500 asukasta. Tänä päivänä vakituisten asukhaitten määrä oon laskenut 50:en. Kuva: Eva Sollén.  ¶
Kirja kauhniista Jarhosesta tarkotettu muuale mailmale eksynheile toornionlaaksolaisile oon juuri julkastu. Sen oon kirjottanheet Gunvori Wirtala yhessä nepokoittensa, Uuentalon Ingvarin ja Bernhartin, kansa.  ¶
– Met halvama antaa kyläle kirjan jossa oon kaikkia sitä rakhautta jota met tunnema sitä kohthaan, sannoo 80-vuotias Gunvori.  ¶
Kirjottaja oon jo monta vuotta asunut Uumajassa mutta hään oleskellee lapsuuen koissa Jarhosessa monta viikkoa joka kesä. Hään oon tyypilinen muuttolintu, joka tullee takasi vuosi vuelta. ¶
–  Mitä pitemphään mie ole poiessa sieltä, sitä selvemäksi tullee se, kunka kaunista sielä oon kesälä. ¶
–  Meän lapset ja lastenlapset hään ei tiä mithään kaikista mitä Jarhosessa oon tapahtunnu, ja siksi se tuntu tärkeältä antaa ulos kirjan. Se varmasti innostaa kaikkia toornionlaaksolaisia jokka oon siirtynhee sieltä, kaikkia joila oon juuret sielä ylhäälä. ¶
Kirja kuvvaa elämää sielä ylhäälä ja isoa työnantajaa Köngäsen ruukkia, jolla oli entisaikhaan paljon vaikutusvoimaa paikkakunnala. ¶
Gunvori Wirtala oon täyttänyt 80 vuotta ja oon nyt alottanut hänen toista kirjaa, jonka teemana oon kuolema. Kuva: Privaatti  ¶
”Meän kotiseutu kauhniissa Toornionlaaksossa”-kirjan pärmässä näkyvät Jarhosen ensimäiset talot.  ¶
Oli ensimäinen sähönkäyttäjännä  ¶
Lukija pääsee matkhaan histurialiselle reisule johonka oon liitetty henkilökohtaisia haastaatteluja kyläkändisten kansa niinku Kemin Eetvi ja Anttilan Nanna. Tuskin monet tietävät ette Jarhois oli yksi niistä harvoista kylistä jokka sait sähön yhtaikaa ko Stockholmi. Se johtu siittä ette Köngäsen pruuki päätti rakentaa jauhomyllyn kylhään. ¶
Toinen muistamisen väärti histuurialinen merkkipaalu oon pääsiäskilpahihot ko mailman parhaat hihtajat tulit pikkukylhään, Jarhosheen. Assar Rönnlund, Sixten Jernberg ja suomalaiset eliittihihtajat olit aina valhmiit tulheen Jarka IF:in kilpahihthoin. Joinaki vuosina sinne tuli yli 6000 kattojaa, ja sehään oli haaste kyläle jossa asu vain 500 henkeä. ¶
– Sehään kansa kasvatti monta hyvvää hihtajaa, yksi niistä hään oon Ida Ingemarsdotter, jonka isä oon kotosin Jarhosesta. ¶
Ensin rakenethiin sauna  ¶
Kemin Eetvin kertomuksesta Gunvori halvaa erityisesti huomaottaa. Se antaa muun muassa kuvan siittä, kunka Toornionlaaksossa rakenethiin talot. ¶
– Se alko aina saunasta, jossa asuthiin sillaikaa ko navetta ja talli rakenethiin. Viimiseksi rakenthiin päärakenus. ¶
Eetvi selittää kansa jänkkäniityistä ja kulutushommasta Toornionväylälä, jossa plassit saatoit olla sata meeteriä pitkät. Kirjassa oon kuva viimisistä kulutuksista 1971. ¶
Kirjassa selitethään tervanpoltosta, tiilinpolttamisesta, poronhoiosta, jäänlähöstä, lestaadiolaisuuesta ja korpelanliikheestä. ¶
Palkittu valokuvvaaja Eva Sollén Luulajasta oon ottanut suuriiman osan kirjan kuvista. Kirja oon 180:n sivun pituinen ja sitä saattaa tilata adressistä [email protected] ¶
20 maaliskuu, 2017 ¶
15 maaliskuu, 2017 ¶
8 maaliskuu, 2017 ¶
Lennart Albinsson aikoo kattoa perhään ette prufiiliasuminen järjestethään Jellivaahraan – sitä vaikka kunta ei tulis hoitamhaan sitä. Kuva: Privaatti   ¶
Jellivaarassa suuniteltu vanhustenhoito kolmele minuriteetile lykäthään tulevaisuutheen. Tämä paheksuttaa Lennart Albinssonia, Storlulen saameföreeninkissä, joka nyt tutkii maholisuuksia panna käynthiin privaattia vanhustenhoitoa  .   ¶
–     Nyt met freistaama löytää varoja ja toimimatillaa, hään sannoo.   ¶
Metavisi kerto viimi kevväinä kolmesta Hoito- ja huolenpito-osaston oppilhaasta Jellivaarassa, jokka olit saahneet tehtäväksi planeerata uutta vanhustenasuntollaa nimelä Forsgläntanin minuriteettiprufiili (toornionlaaksolaisile, saamelaisile ja ruottinsuomalaisile) . Vanhustenasunto aukasthiin viimi syksynä ja ajatus oli osaksi ette sovittaa asumista minuriteetitten tarpheiden jälkhiin henkilökunnala joka saattaa kieliä, saattaa hoitaa sisustusta ja piiain laittaa ruat asujitten taustan jälkhiin. ¶
Nyt nämät suunitelmat oon joutunheet umpikujhaan. Nuvemberissä Jellivaaran sosiaalilautakunta päätti että tämän asian käsittelyä ei ennää jatketa. Viitathiin siiheen ette LKAB:n kaivoshommat Malmivaarassa olit muuttanheet aikataulua. Yhtheiskunnan muutokset tarkottavat sitä, ette jouvuthaan siirtämhään osan asunoista ja persunaalista muihiin osasthoin ja tämä tapahtuu ennenko kysymystä prufiiliasumisesta oon tutkittu valhmiiksi. Tämän vuoksi Storlulen saameföreeninkin Lennart Albinsson oon staartanut oman minuriteettiosaston. ¶
– Politiikkerit perräintyvät vaikka heän oma yytreetninki oon prufiiliasumisen puolesta. Hänen mielestä tämä oon järkyttävä ko aattelee sitä, ette Jellivaaran kunta vuesta 2000 asti oon näitten kolmen minuriteetitten hallintokunta, ja tästä seuraa ette pitäis toimia. ¶
Saavat oottaa vuotheen 2020 asti   ¶
Seuraava maholisuus saa hoitoa minuriteettikielilä oon ko Lövbergan huolto- ja huolenpitoasuntola siirtyy uushiin tilhoin nuin 2020. Mutta tämä ei rauhota Albinssonia. ¶
– Saattaa käyä niinki ette vuona 2020 het sanovat samala laila, ette het ei kerkiä. Meiltä puuttuu tässä asiassa luottamus kunthaan. ¶
–  Mie uskon ette heän viittaaminen yhtheiskunnan muutokshiin oon tekosyy ja heän malli freistata päästä pois tästä päätöksestä. Tämän takana oon aivan muu asia: piilotettu rasismi. ¶
Mitäs tet nyt tehettä minuriteetitten kohalta?   ¶
–   Met freistaama saa aikhaan prujektin, löytää varoja ja olotiloja ja löytää jonku hyvinvointiföretaakin joka saattas olla halukas olheen vastuussa tämmösestä asumisesta. Meilä oon jo kontaktit maakuntakehitysprujektin Leaderin kansa ja alustavat yhteyet oon olheet pusitiivisiä. ¶
–   Mutta met tarttema kunnaltaki apua tässä prujektissa. Hankaluus oon sopivitten tiloitten löytäminen. Paikan päälä oon jo olemassa intreseerattu persunaali ja paikoitten täyttäminen oon jo selvä, meinaa Albinsson. ¶
Joutu tekheen rokaatin   ¶
Sosiaalilalutakunnan puhheenjohtaja Katinka Sundqvist Apelqvist   (V) antaa hänen kuvan asiasta: ¶
-Jellivaarassa oon ollu vallanmuutos. Met olema ottanheet yli entisen partiin jälkhiin eikä heän lupauksista näy mithään jälkiä niissä paperissa joita mie olen löytäny. Minkhäänlaista kirjotettua planeerinkia minuriteettikieliosastosta ei ole olemassa. ¶
–  Näitten suurtten maansärkemisen ja täristyksitten vuoksi päivisin ja vöisin jouvuima tekheen rokaatin. LKAB oon siksi pyytänyt ette met planeeraama muutosta Malmivaarasta, sen siihaan ko ette, niinku met olema aatelheet, tarpheista Jellivaarassa. Se oon johtanu   lisäpaikoitten tarpheesheen. ¶
–  Eikä sekhään ole maholinen temppu ette viittä vaila kahtatoista tehhä muutoksia jo valhmiisheen rakenuksheen. ¶
Kunkas tet saatatta taata ette vähemistökieleliset asumismaholisuuet oon tosiasia vuona 2020?   ¶
– Uusi asuminen, jota nyt planeerathaan, takkaa eppäilemättä ette minuriteettikielisessä lainsäätänössä määrätyt tarkotukset saatethaan täyttää. ¶
Vuona 2015 tehty tutkimus näyttää ette minuriteettikielisheen vanhustenhoithoon oon maholisuuksia Jellivaarassa, mitä koskee asujitten määrää ja persunaalia.   ¶
30 maaliskuu, 2017 ¶
20 maaliskuu, 2017 ¶
15 maaliskuu, 2017 ¶
Andreas Ali Jonasson halusi oppia suomea mutta vahinkossa se tuli meänkieltä, kieltä mitä hään nyt rakastaa. Valokuva: Yksityinen  ¶
Halvaks oppia meänkieltä hauskasti ja keveästi? 31-vuotias Andreas Ali Jonasson oon pannu käynthiin instakrammikontun Meänkielipepp mihinkä hään pannee sanoja ja kuvia joka päivä.  ¶
Andreaksen yhteys Toornionlaaksoon oon erilainen. Hään oon asunu Jöötteporissa koko hänen kasuamisaijan, äiti Suomesta (Sodankylästä) ja isä Ruottista. 20 vuen vanhaana hään päätti siirtyä Haaparannale suomea oppimhaan. Andreaksella oli varhain into kiehleen mutta ei saanu sitä koskhaan oppia kotona. Koulussa hältä kielethiin kotikielenopetus koska suomenkieli ei ollu elävä kotona. ¶
– Minun ajatus oli ette Haaparannala mie olin lähelä sukulaisia Suomessa samala ko mie sain oppia suomea mysikkilinjala Ruottinsuomen kansankorkeakoulula. ¶
Kansankorkeakoulula hään oli paljon vanheemitten ihmisten ja henkilökunnan kansa ette oppia kielen hopusti. Puolen vuen päästä Haaparannala hään soitti kotia mammale ette yllättää häntä puhumalla mitä hään usko oli suijuvaa suomea. Mutta mammaa ihmetytti ette poika ei ollu oppinu suomea, mutta meänkieltä! ¶
Sen herräämisen jälkhiin Andreas kutenki tunsi rakhautta kiehleen. Hään anto sen ittää miinikursin kautta meänkielessä Stockholmin ynivärsiteetissä minkä Birger Winsa piti samala aikaa ko hään jatko reisut pohjosseen kohtaahmaan kaveria ja sukulaisia. ¶
– Nykyaikana mie luen kaikki mitä mie löyän meänkielelä, kuuntelen Meänraatiota ja kirjotan meänkielelä. Mie olen kans kääntäny Barnen i Bullerbyn, se alko sillä ette mie tehin sen vain itteni takia. ¶
Nyt se näyttää ette Astrid Lindgrenin laajasti myyty kirja heti tullee ulos minuritettikielelä hänen ansiosta. ¶
Andreas viepii hänen perintheen etheenpäin puhumalla meänkieltä hänen pojan kansa joka oon viis kuukautta vanhaa. Pojan vuoksi hään oon kans tehny helppoja oppimateriaalia. Moni niistä kielireepyksistä hään pannee instakonthuun Meänkielipepp . ¶
Asihaan kuuluu ette Andreas opettaa Ruottia maahanmuuttajille Stockholmissa missä hään kans tekkee ommaa oppimateriaalia arapin/kyrtin/ruottin kielessä. ¶
Meänkielipepp instkrammissa antaa sulle nopeakursin arkipäivänsanoile meänkielelä  ¶
Meänkielipepp oon hyvin petakookisesti tehty ja hauska. Mistäs sie hoksaat?  ¶
– Mie olen lukenu paljon muita kieliä esimerkiksi arapian ja kyrtian kieltä ja saan paljon tipsiä niistä kielikirjoista. Ja sitten mie yritän kääntää arkipäivän sanoja esimerkiksi arapiasta meänkiehleen. ¶
– Monta kuvaiteaa ja arkista fraasia mie saan ko mie olen ulkona ja marsin. Ko mie tulen kotia mie haen sanakirjoista mikä joku sana oon ja panen sen instakramhiin. ¶
Ajatus Meänkielipepilä oon ette konttu viekottellee komynikasuuhniin kahtaale ette net jokka seuraava sitä komenteeraava ja antava esimerkkiä synonyyhmiin. Sillä mallin kieli kehittyy. ¶
Se antaa toivetta ette saattaa oppia meänkieltä vaikka oon täysi, aivan niinku sie?  ¶
– Joo, mie uskon kaikin saattava, se riippuu vain siittä ette tullee into siihen. Mie kuitenki tykkään ette meänkieli oon vaikeampi oppia ko arapian kieli ja kyrtian kieli mutta se haaste vain yllyttää minua. ¶
22 marraskuu, 2016 ¶
15 marraskuu, 2016 ¶
11 marraskuu, 2016 ¶
Tuliskohaan Uumajasta ensimäinen kunta Norrbottenin ulkopuolela, joka pääsis meänkielen hallintoaluheeksi? Ei, ei vielä, sanovat kunnanfyllmäktigen politiikkerit varsin, sen jälkhiin ko het oon hylähneet Liberaalitten alotheen siittä.  ¶
-Jos meän omat politiikkerit olisit hyväksynheet tämän niin Uumaja olis ollut vuorossa sinä päivänä ko hallitus tekkee myönteisen päätöksen hallintoaluheista, sannoo pettynyt Kerstin Salomonsson, Uumajan Toornionlaaksolaisten puhheenjohtaja.  ¶
Fyllmäktigen jäsenet oon hylähneet alotheen viittamalla siiheen yytreetninkhiin, jota hallitus oon tekemässä vähemistölain ja vähemistökielten maholisesta uuistamisesta. Yytreetninkin, jota entinen valtiopäivämies Lennart Rohdin oon tekemässa, ootethaan tulevan valhmiiksi kesälä 2017. Ennen tätä hallitus ei nimitä uusia meänkielen hallintoaluheita. ¶
-Tuo hylkääminen tuntuu ikävältä, sannoo Kerstin. Siinä olis symbooliarvoa jos sanottaishiin ”joo”, ko se näyttäis ette politiikkerit halvavat saa meät myötä kärhöön. ¶
Uumaja oon se kunta Norrbottenin ulkopuolela jossa oon enniiten asukhaita joila oon juuret Toornionlaaksossa ja jokka puhuvat meänkieltä. ¶
-Täälä oon paljon toornionlaaksolaisa opisekelemassa ja net jäävät tänne asuhmaan. Jos saataishiin enämpi rahhaa niin revitalisointi sais enämpi vauhtia. ¶
Tämä ei ole ensimäinen kerta ko Uumajan kunnanjohto hylkää hakemusksen hallintoaluheen asemasta. Vuona 2014 Kerstin Salomonsson jätti kansalaisförslaakin samasta asiasta – mutta se sai kieltävän vastauksen. Siittä huolimatta ette Uumaja jo silloin oli saamen (2010) ja suomen (2012) kielten hallintoalue. Hylkääminen oli kytketty raharesyrshiin. Kunta joka oon kahen vähemistökielen hallintoalue saapii ekstramäärärahhaa valtiolta, mutta jos siiheen tullee kolmas niin syntyy vaara ette näitten kahen muun vähemistöitten määrärahhaa vähenethään, sielä luulthiin. Ja tämä saatto johtaa resyrsikilpaihluun. ¶
Kerstin Salomonsson, Uumajan Tornionlaaksolaisten puhheenjohtaja, oon pettynyt kieltävän päätöksen jälkhiin. Kuva: Privaatti  ¶
Vähemmistöt panhaan vastakkain  ¶
Mutta Peter Sedlacek, yksi niistä lineraalitten etustajista, jokka oon syksyn alotheen takana, oon sitä mieltä, ette Uumaja tänäpäivänä saapi suurempaa tukea valtiosta ko muut hallintoaluekunnat, Toornionlaaksossa, joita tämä kilpailu ei koske. ¶
”Met emmä saata nähhä miksi met Uumajassa, joila kuitenki oon niin myönteisiä kokemuksia työstä vähemistökielten kansa, emmä jatkossaki saattaisi pysyä linjala asiasta emmäkä joutuisi panheen vähemistöt vastakkain”, kirjottavat Peter Sedlacek, Peder Westerberg, Ulrica Westerlund ja Emma Strömberg. ¶
Uumajasta tulis siinä tapauksessa kaheksas meänkielen hallintoalue Ruotissa Jellivaaran, Kierunan, Pajalan, Mataringin, Haaparannan ja Kaihnuun jälkhiin. Vuona 2014 Luulajan kunta kansa teki päätöksen meänkielen hallintoalueesta, mutta hakemusta ei ole vielä käsitelty siksi että hallitus oon tutkimassa lain maholista uuistamista. ¶
-Nyt me saatama vain kattoa mitä tapahtuu ko tämän vähemistölain tutkimus oon valmis, sannoo Kerstin Salomonsson, joka ei ole menettäny toihveita. ¶
Peter Sedlacek, L, oon yksi niistä uumajalaisista politiikkeristä jokka oon jättänheet sisäle alotheen Uumajan kunnan määräämisestä hallintoaluheeksi. Kuva: Liberalerna  ¶
15 marraskuu, 2016 ¶
11 marraskuu, 2016 ¶
6 marraskuu, 2016 ¶
By Birgitta Rantatalo ¶
Göran Saari nosti ylös Meänflaun ja laulo Tornionlaakson laulun Tornionlaaksolaisitten päivänä Strängnäsissä. Tässä hään essiintyy eläkeläisile Mariefredissä yhtenä päivänä elokuussa 2020. Valokuva: Susanne Redebo  ¶
Muuttokuormat tornionlaaksolaisia oon rullanhee etehlään monta vuotta. Göran Saari, 71, jätti Muodoslompolon 16-vuotihaana. Tässä hään miettii elämää missä hänen mottu oon ollu ”Mie en ole koskhaan ollu lujempi ko tänä päivänä.”  ¶
Kuas sie olet?  ¶
– Gustav ja Siiri Saaren poika olis sanottu jos mie olisin kasunu ylös niitten tykönä. Mutta mie kasusin ylös murfaarin Karl Tapanin ja hänen vaimon Hilman tykönä Muodoslompolossa. Net olit lestaatialaiset. ¶
-Parempaa lapsuutta mie en olis saattanu saa, se oli onnelinen ja ennen kaikkia hauska. Minun murfaari oli seppä kaikheen ja pelasi haitaria nuorena ja met aloma laulamhaan yhessä. Mie sain oppia Titanic-laulun, missä oon 52 värsyä, suomeksi. Siinä meni 25 minuttia laulaa. ¶
-Neljänessä luokassa mie opin kirjothaan kirjotuskonheela ja minun murfaari joka piti saarnoja suomeksi tahto ette mie harjottelen niitä, kirjottaa net konheela. Sillä laila mie opin kirjottamhaan suomeaki. Se anto mulle intoa ja sen jälkhiin mie luin Väinö Linnan kirjoja suomeksi. ¶
Sie asut Mariefredissa nyt. Käyks joskus Tornionlaaksossa?  ¶
-Ei mulla ole mihinkhään tulla. Mutta kaks vuotta aikaa juhaneksenpyhänä mie kävin pellaamassa ruokalassa Rajamaassa Muonionalustassa missä minun isä ja farmuuri kasusit ylös. Mie huvitin Paul Muotkaa, entistä raatiorepoortteriia Pajalasta, ko se täytti 90 vuotta. Se oli niin hauska. Mie sain käyttää molempia kieliä ja se tuntu vaphauttavalta. ¶
Koskas sie siiryit etehlään?  ¶
-Ko mie olin kuuentoista Örnsköldsvikhiin. Mie kohtasin pyssikuskan kaupunkissa joka oli Kierunasta ja varotti minua Kierunasta, ette minun ei koskhaan pitäs mennä sinne koska mie joutusin maan alle. Vuotta jälkhiin kävi justhiins niin. Mie kuulun LKAB:n kenttälapuratuurihaan monena vuona. Astrassaki Södertäljessä 22 viimistä vuotta minun työelämästä mie olin töissä lapuratuuriassa, missä mie olin valmistaja. Siihen oli 34 hakiaa ja se vaati teknistä koulutusta mikä mulla vailtu. Se näky olevan iso etu ette olin ollu töissä LKAB:ssä. ¶
Kaipaaks kotia?  ¶
-En koskhaan. Mie olen triivastunnu täälä etelässä. Mullahaan olit kohta kaikki sukulaiset Mälarinlaaksossa jo ennen ko mie siiryn, niin täälä Stockholmissa ja Södertäljessä mie olen käyny joka kesä ja joulu. ¶
Oonkos sulla ollu hyötyä osata meänkieltä?  ¶
-Paljon hyötyä. Ko mie olin 17-ikäsennä pyssiasemalla Örnsköldsvikissä töissä Vaasavenheet tulit Suomesta. Ainuasthaan mie ymmärsin matkustajia jokka ei saattanhee ruottia. Johtaja klappasi minua olkapääle ja sano ”Mutta Göran, jopa sie vain saatat.” ¶
-Ko mie olin lumpuissa ja kuulun Tornion komppanhiin kaikin puhuit meänkieltä. Ameriikassa toisen mailmansoan aikana alkuperäkansalaisia panthiin puhuhmaan raatiossa ette viholinen ei ymmärä. Se oli samalaista meilä, met puhuma meänkieltä toisten kans ja toiset ei ymmärtänhee mithään, se oli hauska. ¶
Kunkas sie halvaisit ette sinun ympäristö muistais sinua ko sie olet poiessa?  ¶
-Mie olen koko elämänaijan yrittänny auttaa minun lähimäisiä. Mie olin töissä Astrassa kymmenen vuotta ihmisten kans reehapitilantheessa, ja taistelin niitten eestä. Se tehtävä sopi mulle oikeen hyvin. ¶
Göran pellaa suupeliä, jitarria ja panjoa. Yhessä mysikkivarastossa oon urut hänen kotikylästä. Valokuva: Susanne Redebo  ¶
-Mysikki oon ollu iso osa minun elämässä ja mie pellaan jitarria, panjoa, suupeliä ja urkuja. Mie olen myötä lauluduossa Elenor Magdebrantin kans jolla oon isä Alakaihnuusta. Met olema pelahneet yhessä yli 25 vuotta. Mie tykkään irlantilaisesta kansanmysikistä ja olen kirjottannu joitaki omia kappalheita missä oon tekstit jokka selittävä Tornionlaaksosta. ¶
-Koko elämänaijan mulla oon ollu mottu: ” Mie en ole koskhaan ollu lujempi ko tänäpäivänä.” En mie halva tulla pesimistikonsyltti ja se oon siihen laihin ette sitä jaksaa enämpi ko sitä uskoo. ¶
Selitetty Susanne Redebole  ¶
Laulunjulkasun teki järjestö joka järjesti ”Hemvändardagarna”. ¶
Tämä on sinun kylä, tämä on minun kylä ¶
Muodoslompolo synnyinpaikka. ¶
Ja täälä puhutaan meän kieltä, ¶
tämä on sinun ja minun kylä. ¶
Mie muistan kläppinä täälä oli kauppoja ¶
Ja Wenbergin limppuja meän bagari leipo, ¶
täälä sinun ja minun kylässä. ¶
15 heinäkuu, 2020 ¶
15 heinäkuu, 2020 ¶
1 heinäkuu, 2020 ¶
By Maja Mella ¶
Astrid oon tosi kielentaistelia joka antaa hänen syämestä, kaikki jokka tuleva lähele häntä tunteva hänen tulen. Astrid saapii meänkielen tunthuun luonoliselta ja helpolta kläpile ja ummikoile. Hään tekkee työtä hiljasuuessa ja seenin päälä, täysitten ja lapsitten keskelä. Hään antaa meile laulua ja mysiikkiä, leikkiä ja loruja, iloa ja naurua. Joo, Astrid oon oikea meänkielenaare! ¶
15 heinäkuu, 2020 ¶
1 heinäkuu, 2020 ¶
2 kesäkuu, 2020 ¶
Näinä viikkoina met esittelemmä STR-T:n johtokunnan ja kolmas joka vastaa joitaki kysymyksiä oon Daniel Särkijärvi.  ¶
Johtokunnan paikka: Vakituinen jäsen ¶
Aktiiviä vuosia johtokunnassa: 2 vuotta ¶
Minun paras muisto tapahtumasta missä johtokunta oli matkassa: ”Mulla oon vaikea viitata erityistä tapahtumaa, mutta kyllä se oon hauska ko toornionlaaksolainen huumori johtokunnassa kääntyy sille mallin ette net vallanpitäjät ja virkamiehet mitä met kohtaama huomaava ette se oon meänkieli ja toornionlaaksolaiset jokka oon normaalia ja net itte ja mitä net eustava oon kummaa ja vaikeata ymmärtää.” ¶
Siksi oon tärkeä ette STR-T löytyy: ”STR-T oon tärkeä puoli työssä ette vaikuttaa vallanpitäjiä ja yhtheiskuntaa oikealle päin ette meän kieli, meän itentiteetti ja meän kylttyyri vahvistuu ja kehittyy. Mie joka selvästi näen niitä muutoksia mikkä tapahtuva missä STR-T oon ajava osa, olen ylpeä ette saa olla matkassa tässä tärkeässä työssä.” ¶
Favuriittipaikka: ” Oma sauna kartanolla, olletikki sillon ko koko pere saunoo ja näen ko minun lapset nauttiva saunomisesta ja met laskema leikkiä ja puhuma kaikkea sillä kielelä mikä tekkee minun harmuuniseksi ja rauhaliseksi, näessi meänkieli.” ¶
30 maaliskuu, 2016 ¶
29 maaliskuu, 2016 ¶
24 maaliskuu, 2016 ¶
Saihraanhoitaja Ingrid Klockare oon palluumuuttaja. Hään muutti 1970-luvula Haaparannalta Södertäljheen, mutta kaipu takasi kothiin kävi liian voimakhaaksi. Hään kertoo tässa omin sanoin elämästhään.  ¶
Ko met sautamma Pajalassa kasunheen Ingridin, hään oon miehensä Sölven kanssa kolmen kuukhauven reissula Espanjassa. Het moleemat oova pansuunilla ja päättävä itte omasta ajankäytösthään. ¶
Hään oon tänhään kiitolinen, ette hään ja Sölve muutit lukiion jälkhiin etehlään ja jatkaa: ¶
– Minun neuvona nuorile oon, ette se olekko lähteä, jos kerta muuttaminen kiinostaa. Aina oon maholista palata ko sitä halvaa. ¶
Pyyämä nytten häntä keromhaan elämästhään. ¶
”Minun vanheemat olit John ja Vilma Kreku, jokka tulit Ekheikistä. Mulla oon kaks velipoikaa, Gunnar ja Karl-Axel. Peruskoulun jälkheen mie ja monet muut muutimma Haaparannale lukiihoon opiskelheen. Ko Pajalassa ollu lukiota niin meän hääty valita lukion käynti joko Haaparannala taikka Kierunassa. ¶
Lukioajan met asuima joko oppilaskoissa taikka yksityiskoissa täyshoijossa. ¶
Kyyityksiä vuorotelthiin  ¶
Alussa meän vanheemat ja serkutten vanheemat vuorottelit juhlapäivitten aikoina kouhluun viemisten ja kothiin noutamisten kanssa. Välistä met ajoima kiskopyssilläki Matarinkhiin ja sieltä linjapiililä Pajahlaan. Ko junatrafiikki loppu, matkat tehthiin sen jälkhiin yksisthään linjapiililä. ¶
Haaparannala mie kohtasin minun miehen Sölve Klockaren. Met muutimma vuonna 1970 yhessä Södertälhjeen. Sölve meni töihin vankeinhoithoon ja mie menin ylioppilastutkiinon jälkhiin kesähomhiin Lövstalundin sairaskothiin. ¶
Aika kulu Södertäljessä somasti. Mie suoritin saihraanhoitajan tutkiinon vuona 1976 Sabbatsbergin saihraalassa ja vuuen päästä siittä sai Sölve sitte viran Luulajan uuvesta vankilasta. Mie olin nuori ja valmis sairhraanhoitaja ja ko meilä ollu kläppiäkhään niin sitä ollu mithään, mikä olis meitä piätelly etelässä. ¶
Met kyllä viihyimä sielä hyvin ja meilä oli hyviä ystäviä Södertäljessä, mutta meän moleemitten juuret olit Norrbottenissa. Mieki sain sitten työn Luulajan lasareetista kolmen viikon työttömyyen jälkhiin. ¶
Haaparannan saariston mökki kuulu aikahnaan Sölven vanheemille. Kuva: Privaatti  ¶
Saima talon saaristosta  ¶
Sitten neljän vuuen päästä mie sain sitten työn Haaparannalta. Paljon pohtimisen jälkhiin met päätimmä muuttaa sinne. Meilähään oli jo valhmiita sitheitäki sielä ko meilä oli Pikku-Kraaselin saaressa mökki Haaparannan ulkopuolela. Mökin olima saahneet Sölven vanheemilta ja se oliki meän mansikkapaikka ja sinne met ajoma ussein. ¶
Nytten met olema asuhneet Haaparannala 34 vuotta. Emmäkä ole katuhneet muuttoa, emmä kaipaa takasi Södertälhjeen emmäkä takasi kothiinkhaan. Södertäljen lämmintä ilmastoa sitä kyllä kaipaa, muttei sen loskasia talvia. Tukholman lähheisyys oon sielä kans plussaa kaikkine aktiviteetteihneen. ¶
Mie olen tänä päivänä iloonen pansuunilla olia. Mie tehen jonkuverran extraa ko oon tarvetta. ¶
Mie ja Sölve reissaamma paljon ja vietämmä suuren osan talvesta lämpimämmissä maissa. Juuri nytten met olema kolmen kuukhauven reissula Espanjassa. Muulon mie tykkään puuhastella mökilä taikka sitten meän rivitalossa Haaparannala.” ¶
Meänkielensi Matti Junes  ¶
29 maaliskuu, 2016 ¶
24 maaliskuu, 2016 ¶
23 maaliskuu, 2016 ¶
Puolitoista vuotta aikaa Luulajan kunta aukasi ensimäisen suureksi osaksi kakskielisen esikoulun Charlottendal, meänkielelä, suomeksi ja saamenkielelä.  ¶
-Se oon menny villin hyvin. Kiinostus meänkielele kasuaa koko aijan, sannoo Viktoria Björklund, Resurscentrumin johtaja.  ¶
Ennenko kunta aukasi Charlottendalin, oli pölkö ette kiinostus meänkieltäpuhuvien ryhmässä ei olis niin suuri. ¶
-Met pölkäsimmä ette vanhiimilla olis isompi kiinostus ette lapsi saapi oppia suomea sen siihaan, ko moni sannoo ette se saattaa olla enämpi ”käytänölinen”. Mutta niin ei ole käyny. Met huomaama ette nuoret tornionlaaksonvanhiimat oon varphaila, net suojeleva heän kylttyyriä ja kieltä. Niilä oon aito kiinostus säilyttää sen, meänkieli mennee lujasti etheenpäin. ¶
Viktoria näkkee kans muissa esikouluissa kunnassa missä lapsila oon meänkieli äitinkielenä ette kiinostus kasuaa paljon. ¶
-Tulevaisuuessa meilä tullee olheen iso kiinostus meänkieliselle äitinkielenopetukselle kaikissa kouluissa ko net kläpit kasuava ja jatkava koulunkäyntiä. ¶
Tässä Noden Örnäsinkoulussa liittyy asihaan, se vettää sisäle kläpit korkeimilla astheila vahvemalla elävytykselä, mutta enämpi siittä eessäpäin artikkelissa. ¶
Väylä. Täälä kläpit saattava leikitellä Tornionväylän rannala. Kuva: Privatti  ¶
Meänkielenryhmä kasuaa  ¶
Ko Charlottendalin portit aukesit niin ei menny puoltakhaan vuotta ennenko minuriteettiosastolla oli täysi ryhmä. Nyt lapsimäärä oon lissäintynny ja tammikuussa 2021 sielä oon 32 lasta joista 11 oon meänkieltäpuhuvassa kieliryhmässä. Suomalaisessa ryhmässä oon 17 lasta ja saamelaisessa 4. ¶
Lapset kuuluva samhaan osasthoon mutta oon jaettu kolhmeen ryhmään. Henkilökunta haethaan joka kielele: joka kieliryhmässä oon vähhinthään yks esikoulunopettaja ja yks lapsenhoitaja jokka praativa itteäkutaki kieltä yheksästä kolhmeen (vaikka se eniiten tullee koko päivän). Suomalaisessa ryhmässä oon kolme suomeapuhuvaa täyttä. ¶
-Sielä ei ole mithään rajoja ryhmitten välissä, lapset liikkuva osastossa ja esikoulussa koko päivän ja oon yhessä kaikkiin kans. Mutta niilä oon ”oma” henkilökunta joka aina puhuttellee niitä ittenkunki kielelä. ¶
Se, ette täysiä oon vähhinthään kaks kullekki kielele, merkittee kans ette henkilökunta saattaa praatia toistensa kans samala minuriteettikielelä. ¶
-Mikä oon kans hauska oon ette kläpistä tullee nelikieliset! Eikä ole mithään epätuleransia mitä kieltä puhuthaan, net kaikin oppiva yhtäaikaa. ¶
Sauna leikkihuohneessa. Paikka minkä moni lapsi Charlottendaalissa tuntee. Kuva: Privatti  ¶
Noden (Nuuti) antaa enämpi kielitiimoja  ¶
Charlottendalissa oon kans ruottinkielisiä osastoja niin ruottinkieliki oon myötä luonolisesti, varsinki ulkona koulunkartanolla rastila ja ruanaikana. ¶
Se oon toiminu niin hyvin ette nyt oon päätetty ette ensimäinen peruskoulunosa Nuutissa kansalisille minuriteettikielile järjestethään Örnäsin koulula syksylä 2022. ¶
Kielinuuti antaa lapsile maholisuuen jatkaa kakskielisestä esikoulusta vahvistethuun kielitukheen esikouluklassissa ja vahvistettu äitinkielenopetus peruskoulussa. Tulevaisuuessa oon toive saa kakskielisen opetuksen peruskouhluun. ¶
-Charlottendalissa opithaan uusia kieliä mutta sitte ko alkaa esikouluklassiin sitä saapi vain tiiman äitinkielentukea viikossa, ja sama oon peruskoulussa. Se tullee niinku tiiki ja lapset menettävä taitoa. ¶
Nuuti pittää estää sitä. ¶
-Nuutin kautta met olema saavuttanhee vähhinthään kolmen tiiman äitinkielentukheen viikossa esikouluklassissa. Sen jälkhiin oppilhaile Örnäsin koulussa annethaan enämpi tiimoja äitinkieltä viikossa ko se tiima mitä tarjothaan muissa kunnan kouluissa. ¶
Nuuti pittää olla auki kaikile kläpile koko kunnassa ja erityisen tärkeä se saattaa olla kakskielisille lapsile Charlottendalista. ¶
Kota. Ympäristö mikä houkuttellee leikhiin ja praatimisheen. Kuva: Privatti  ¶
Hankala löytää opettajia  ¶
Iso haaste mikä Luulajan kunnala oon eessä oon meänkielenopettajan hankinta. ¶
-Se vaatii valtiolta kannatusta ette löytyy koulutetuita opettajia kielessä. ¶
Mutta Viktoria tietää kans ette kunnan henkilökunnassa löytyy paljon kielitaitoa. Miksei nostaa heän kompetensiä lisäkoulutuksela, innostuksela ja teemapäivilä? ¶
-Mie uskon ette kunnissa häätyy olla innovatiivi ja kattoa ette ottaa semmosia töihin joila oon pohja eli hortoilevaa taitoa kielessä ja auttaa niitä koulutuksela. ¶
Flaut Charlottendalin seinälä keskelä Luulajaa näyttävä ette täälä oon  ¶
monta kieltä ja kylttyyriä. Kuva: Privatti  ¶
Meänkieli nykyaikhaisena kielenä?  ¶
Yks muu asia joka oon Luulajassa pöyälä oon ette politiikkerit oon hyväksynhee tutkimuksen ette piiain tarjota kunnan hallintokielet suomen- saamen- ja meänkielen nykyaikhaisinna kielinä. Meänkielelä tulis sitte sama arvo ko saksala, franskala ja spanskala. ¶
Ero nykyaikhaiskielelä ja äitinkielelä oon tänäpäivänä ette äitinkielenopetus ei seuraa tiimasuunittelua (useasti se jääpi yhtheen tiihmaan viikossa). Toinen ero oon ette oppilhaat saava ekstra petyykin nykyaikhaiskielessä jonka net saava räknätä myötä jymnaasievalinassa. Äitinkielen oppiminen ei anna ekstra petyykiä. Nykyaijankieli antaa kans merittipistheitä ko hakkee yniversiteethiin eli korkeakouhluun, mitä äitinkieli ei anna. ¶
-Nuoret oppilhaat tekevä tietysti taktiikkavaalia heän tulevaisuuen etheen ja käyttävä aikansa semmosseen mikä antaa oikeita pistheitä. Ei se sillon ole kumma jos net jättävä pois äitinkielen. ¶
Luulajasta saattaa, riippuvan siittä mitä tutkimus näyttää, tulla ensimäinen Ruottissa tarjoamhaan kansalisia minuriteettikieliä nykyaikhaisinna kielinä. ¶
Alaviite: Yhtheenjärjestäjä Luulajan kunnassa, Anne-Mari Angeria, esikoulun toiminanjohtaja Annica Backman ja Charlottendalin rektori Kirsi Lagerdahl oon olhee aktiiviä ja ajavia Charlottendalin minuriteettikielen esikoulun alottamis- ja kehittämistyössä. Kaks metuutinkehittäjää oon kans ollu myötä alusta saakka: Josée Kobylak ja Nils-Bertil Heikka. Kielentutkija Leena Huss oon valvonu ette työlä oon tietheelinen pohja.  ¶
14 tammikuu, 2021 ¶
7 tammikuu, 2021 ¶
21 joulukuu, 2020 ¶
Kunkas oppii meänkieltä hauskala ja leikkisellä mallin? Viktoria Björklund, johtaja Resyrsikeskustassa Luulajassa, selittää kunka het tekevä työtä. Hään antaa tipsiä mikkä sopiva vanhiimille ja esikoulunopettajille.  ¶
Luulajassa oon vuesta 2019 asti kakskielinen minuriteettiesikoulu minkä nimi oon Charlottendal. Täälä henkilökunta puhhuu meänkieltä, saamenkieltä eli suomenkieltä lapsitten kans yheksästä kolhmeen joka päivä. Heän keinot oon tunnettu ja varmistettu kielitutkijan Leena Hussin kautta. ¶
Sisältö tässä kieliväskyssä oon niile lapsile jokka oppiva romanin kieltä. Valokuva:Privaati  ¶
Vanhiimat jokka ei ossaa kieltä vaikka lapset saava äitinkielenopetusta koulussa, kunkas net saattava auttaa?  ¶
-Mie en ole mikhään ekspertti mutta minun kokemus oon ette pohja oon avomielisyys ja tuleransi kaikile kielile ja kielenkehityksele, sannoo Viktoria Björklund. Ette olla utelias kielile. Sitte häätyy kans tehhä työtä pölön kans ette sanoa väärin ja sen siihaan tohtia käyttää kieltä. Mie esitän kaikile ette alkaa puhuhmaan lapsen kans eikä pölätä ette tullee väärin. ¶
Ei se ole sillä laila ette lapsi oppii kielen tiiman äitinkielenopetuksella viikossa, sannoo Viktoria. Sen häätyy ottaa huomihoon kotona ja tehhä työtä ette ittekki halvaa oppia sen. ¶
-Ette saa leikkimielen oon tärkeä. Jos sie vanhiinpanna fukyseeraa liika paljon kielenkehitykseen niin kläppi saattaa tuntea ette se oon pakko. Ei se tule hyvä ja saattaa kääntyä prutestiksi aijan olhoon. ¶
Kieli häätyy kans löytyä sosiaalisessa yhtheyessä. Siinä ei ole suoraa merkitystä yrittää oppia sitä jos ei ole joku jonka kans saattaa puhua. ¶
-Sie häyt osata käyttää sitä ja puhua kotona eli piiain fammun, mummun eli jonku muun sukulaisen kans. ¶
Postitlappuja ja kielikahveloita  ¶
Toinen malli innostuttaa kielenkehitystä kotona oon panna ylös postitlappuja missä oon sanoja kampheile: ette lähteä siittä mitä oon kotona. Ota selvile mikkä helpot sanat ja fraasit arkipäivässä oon ja ala käyttämhään niitä ja tehe net näköväksi arkipäivälisessä kielessä ilman pakottamista. ¶
Vanhiimpanna sie saatat kans alottaa oppisirkkeliä eli kielikahveloita meänkielessä missä sie asut, jos sie tiät ette monela oon sama into. ¶
Net vanhiimat joila oon lapsia jokka lukeva vähemistökieltä saattava kans kokkointua sillon tällön ja saa viikon sanat ja fraasit ja sitte itte tehhä työtä niitten kans niin heän oma kieliki kehittyy. ¶
Kirjat oon kakskieliset ette kaikki saattava seurata sisältöä. Valokuva: Privaatti  ¶
Filmit jokka antava kielikehitystä  ¶
Kieliaktivisti Daniel Särkijärvi Kaihnuussa oon ottanu esile vasituita kielenkehitysfilmiä Resyrsikeskustalle Luulajassa. Net oon tarkotettu opettajille esikoulussa mutta vanhiimat saattava yhtä hyvin käyttää niitä. Filmit antava tipsiä kunka saattaa leikitellä kielen kans ja oppia uusia sanoja. ¶
Äitinkielentukijat meänkielessä oon kans ottanhee esile filmiä mitä saattaa käyttää esikouluissa ja kotona. Siinä näytethään kunka saattaa koota sanoja, puhua, alkaa käyttämhään sanoja arkipäivässä, ja vaihettaa poijes net ruottinkieliset… ¶
Filmit löytyvä youtubissa, hae ”Resyrsikeskusta Luulaja”. ¶
Kieli – ja kylttyyriväskyjä  ¶
Kaks väskymallia oon kehitetty Resyrsikeskustassa viimi kolmen vuen aikana: kieliväskyjä ja kylttyyriväskyjä mikkä liittyvä kansalissiin vähemistökiehliin. ¶
Tänä päivänä löytyy 23 kieliväskyä. Joka väsky eustaa yhtä kieltä, mutta saatethaan käyttää ylheisesti inspirasuunimateriaalina kielenkehitykselle kaikissa kielissä. ¶
Resyrsikeskusta oon kans ottanu esile kylttyyriväskyjä kansalisille vähemistöile, ja net sisältävä materiaalia kaikile viiele kansalisille vähemistöitten kylttyyrile. Kieliväskyissä ja kylttyyriväskyissä oon molemissa leikkiä ja peliä, satumateriaalia ja nauhotettuja laulujalja petakookista johatusmateriaalia. ¶
Yks meänkielenväsky mikä oon suuniteltu kielile oon esimerkiksi täytetty materiaalila mikä oon hunteerattu inspirasuuniksi ja ovenaukajaksi esikoulun opettajille. Äitinkielienopettajat ja muut jokka ossaava meänkieltä oon lukehnee sisäle satuja mutta se oon niin sanottu kaksosmateriaali ruottiksi ja meänkielelä, mikä helpottaa petakookia jokka ei ossaa kieltä. ¶
Josée Kobylak, metutinkehittäjä, oon järjestänny net 23 kylttyyri – ja kieliväskyä mikkä lainathaan esikouhluin Luulajan kunnassa. Valokuva: Privaatti  ¶
Digitaalit QR-kootit helpottava  ¶
Paljon väskyitten sisälösta oon tikitaalinen. Täälä oon esimerkiksi täärninkipeliä missä oon QR-kootiit missä lapset saava kuunela Ipadin kautta sanoja kampheile, färiä, koko fraasia ja muuta. Nauhotettuja satuja ja laulumateriaalia saapii kans QR -kootila. Täälä oon kans lyhyjä filmiä kunka näitä kampheita käytethään. ¶
-Met olema tarkat ette ei näyttää ette jokku kampheet kuulusit aivan vissiin kylttyyrisseen ryhmään. Niitähään oon kylttyyrisiä kampheita, mikkä liittyvä kansalissiin vähemistöihin saamelaiset, torniolaaksolaiset, ruottinsuomalaiset, jokka oon levihnee ympäri isoa jeokraaffista aluetta ja sekkaintunhee kylttyyritten keskelä. ¶
Työ kieli- ja kylttyyriväskyitten kans tekkee ette opettajat tuleva utelihaat lapsista jokka oon toiminassa, sannoo Viktoria. Kukkas oon vanhiimat? Ossaakos joku perheessä kieltä, piiain jonku fammu ossaa meänkieltä ja halvais käyä vierailulla esikoulussa/koulussa? ¶
Viktoria halvaa viä esile ette näitä keinoja ja iteoita väskyilä saatethaan käyttää kaikissa esikouluissa ja kouluissa koko maassa, vaikka itte kuki saapi tehhä omat väskyt ja kehittää oman materiaalin. ¶
-Tukholmassaki oon paljon esikoulunopettajia ja vanhiimpia jokka tuleva Tornionlaaksosta ja joila oon kieli matkassa. Siihen häätys satsata! Saa net ylpeäksi omasta perinöstä, antaa niile teemapäivän vuessa missä net saava kohata toisia ja piiain hyyrätä inspiratöörin meänkielessä. Siittä syntyy ylpeys ihmisillä joila oon lisäkompetensiä mitä ei ole kaikila. ¶
Tipsiä esikoulunopettajille: Ole utelias mitä lapsia ryhmissä oon ja kysele, tehe lapset utelihaaksi ja ylpeäksi kielistä mitä löytyy perheissä. Kehota lapsia jokka ossaava jonku sanan meänkielelä käyttämhään sanoja ryhmässä ja nosta erityisen kompetensin mikä niilä oon. Sillon kaikki lapset halvava oppia ja sanoa mitä kieliä net itte ossaava. ¶
-Älä tehe kieltä erilaiseksi ja vaikeaksi mitä pittää puhua eri huohneessa ovi kiini. Olkaa utelihaat ja leikitelkää yhessä. Se luopi tuleransia ja sisältämistä. Se oon temokratiikysymys korkeimalla astheela! ¶
25 tammikuu, 2021 ¶
14 tammikuu, 2021 ¶
7 tammikuu, 2021 ¶
Birgitta Filipsson, 25, oon kasunu ylös Puoltikasvaarassa Jellivaaran ja Kierunan välilä. Valokuva: Privaatti  ¶
Birgitta Filipsson oon tehny meänkielisen parlöörin missä oon käytänölisiä fraasia erityisesti nuorile. -Ei ole paljon yhthään materiaalia nuorile sillä kielelä. Parlöörin avula mie toivon ette tullee enämpi jokka tohtiva puhua meänkieltä.  ¶
Se alko viimi syksynä ko 25-vuotias Birgitta teki Pohjakursin A meänkielessä Umeån univärsiteetissä. Hään huomasi ette kursikirjassa oli niin paljon vanhoja sanontia. Luulajan kirjastoissa hään löysi lastenkirjoja ja kirjotuksia vanheemille meänkielelä. Iso ryhmä, nuoret, näytti olevan unhoutettu. ¶
Itte hään oon kasunu ylös Puoltikasvaarassa, Jellivaaran ja Kierunan välilä, perheessä missä vanhiimat puhut meänkieltä keskenänsä. Birgitta ei koskhaan oppinu kieltä. ¶
-Mamma yritti saa koulun järjestämhään opettajan ette meilä olis maholisuus lukea meänkieltä, mutta se ei menny koulun puolesta. ¶
-Ko mie tulin vanheemaksi mie tunsin ette minusta puuttu joku osa. Tänäpäivänä minua kärpii niin ko mie en saata kieltä mikä kuuluu minun kylttyyhriin.  ¶
En tohi aukasta suuta  ¶
Hänen täytenä meänkieltäoppimisen perustheela ynivärsiteetissä oon saanu hänen vethään joitaki johtopäätöksiä: ¶
-Se oon kauhean hankala ottaa vasthaan kielen jos sitä ei saata puhua. Mie en saa kokhoon meeninkiä koska se oon niin vaikea kramatiikin kans. Se tekkee ette mie en tohi aukasta suuta. ¶
Toukokuussa tänävuona hänen fraasisanakirja jokapäiväsille tilantheile valmistu. Hänen apuna oon ollu neljä toornionlaaksolaista nuorta, jokka oon antanhee syöttöä sanoila ja sananparsila. Parlööri oon kirjotettu Toornionlaakson meänkielelä mutta hään toivoo ette net kaks muuta varieteettiä lisäthään jälimyttäin.  ¶
Parlööri näytöksessä Luulajassa sillon ko Birgittan eksaamityö esitethiin. Kuva: Privaatti.  ¶
Missäs tilantheissä saattaa olla apua parlööristä?  ¶
-Eri kapitteliä oon eri tilantheile. Meän kylttyyrissä oon tärkeä tietää kuka sitä oon ja kenen kans sitä oon sukulainen, niin yks kapitteli oon ette selvittää mistä sitä tullee. ¶
Yks muu kapitteli oon kytketty arkipäihvään kotona, koulussa ja työmaala. Kolmas oon rakhauesta, juhlista, kaverista ja vyöelämästä. ¶
-Saamekäräjitten (Sametingets) parlööri nuorile oon inspireeranu minua. ¶
Birgitta meinaa hakea förlaakia mikkä painava fraasisanakirjan niin ette se leviäis. Kirjan koko häätyy olla semmonen ette se oon helppo ottaa matkhaan. ¶
Yks Birgitan kuvista parlöörissä mikä kehottaa nuoria puhuhmaan meänkieltä. Kuva: Privaatti.  ¶
29 huhtikuu, 2019 ¶
3 huhtikuu, 2019 ¶
5 maaliskuu, 2019 ¶
Birgitta Filipsson, 25, oon kasunu ylös Puoltikasvaarassa Jellivaaran ja Kierunan välilä. Valokuva: Privaatti  ¶
Birgitta Filipsson oon tehny meänkielisen parlöörin missä oon käytänölisiä fraasia erityisesti nuorile. -Ei ole paljon yhthään materiaalia nuorile sillä kielelä. Parlöörin avula mie toivon ette tullee enämpi jokka tohtiva puhua meänkieltä.  ¶
Se alko viimi syksynä ko 25-vuotias Birgitta teki Pohjakursin A meänkielessä Umeån univärsiteetissä. Hään huomasi ette kursikirjassa oli niin paljon vanhoja sanontia. Luulajan kirjastoissa hään löysi lastenkirjoja ja kirjotuksia vanheemille meänkielelä. Iso ryhmä, nuoret, näytti olevan unhoutettu. ¶
Itte hään oon kasunu ylös Puoltikasvaarassa, Jellivaaran ja Kierunan välilä, perheessä missä vanhiimat puhut meänkieltä keskenänsä. Birgitta ei koskhaan oppinu kieltä. ¶
-Mamma yritti saa koulun järjestämhään opettajan ette meilä olis maholisuus lukea meänkieltä, mutta se ei menny koulun puolesta. ¶
-Ko mie tulin vanheemaksi mie tunsin ette minusta puuttu joku osa. Tänäpäivänä minua kärpii niin ko mie en saata kieltä mikä kuuluu minun kylttyyhriin.  ¶
En tohi aukasta suuta  ¶
Hänen täytenä meänkieltäoppimisen perustheela ynivärsiteetissä oon saanu hänen vethään joitaki johtopäätöksiä: ¶
-Se oon kauhean hankala ottaa vasthaan kielen jos sitä ei saata puhua. Mie en saa kokhoon meeninkiä koska se oon niin vaikea kramatiikin kans. Se tekkee ette mie en tohi aukasta suuta. ¶
Toukokuussa tänävuona hänen fraasisanakirja jokapäiväsille tilantheile valmistu. Hänen apuna oon ollu neljä toornionlaaksolaista nuorta, jokka oon antanhee syöttöä sanoila ja sananparsila. Parlööri oon kirjotettu Toornionlaakson meänkielelä mutta hään toivoo ette net kaks muuta varieteettiä lisäthään jälimyttäin.  ¶
Parlööri näytöksessä Luulajassa sillon ko Birgittan eksaamityö esitethiin. Kuva: Privaatti.  ¶
Missäs tilantheissä saattaa olla apua parlööristä?  ¶
-Eri kapitteliä oon eri tilantheile. Meän kylttyyrissä oon tärkeä tietää kuka sitä oon ja kenen kans sitä oon sukulainen, niin yks kapitteli oon ette selvittää mistä sitä tullee. ¶
Yks muu kapitteli oon kytketty arkipäihvään kotona, koulussa ja työmaala. Kolmas oon rakhauesta, juhlista, kaverista ja vyöelämästä. ¶
-Saamekäräjitten (Sametingets) parlööri nuorile oon inspireeranu minua. ¶
Birgitta meinaa hakea förlaakia mikkä painava fraasisanakirjan niin ette se leviäis. Kirjan koko häätyy olla semmonen ette se oon helppo ottaa matkhaan. ¶
Yks Birgitan kuvista parlöörissä mikä kehottaa nuoria puhuhmaan meänkieltä. Kuva: Privaatti.  ¶
29 huhtikuu, 2019 ¶
3 huhtikuu, 2019 ¶
5 maaliskuu, 2019 ¶
Tommi Slunga ja sörviksenkäsitteliä Ulla Niska jokka joka päivä saava puhua meänkieltä viehraitten kans. Kuva: Haaparannan kunta.  ¶
Haaparannassa suomenkieli oon väkevämpi ko meänkieli. Tommi Slunga, minuriteettikielen käsitteliä, hunteeraa kunka kunta saattais kehittää meänkielen työtä ette sais enämpi vauhtia siihen.  ¶
Meän soittelussa hallintakunthiin oon tulllu vuoro rajakaupunkhiin Haaparanthaan.Tommi Slunga oon tehny työtä minuriteettikysymyksitten kans vuesta 2008 asti mutta Haaparanta tuli hallintakunta meänkielele ja suomenkielele jo vuona 2000 ko ensimäinen laki astu voihmaan. ¶
Kunnala oon erityinen kielistryktyyri. Täälä oon suuri yhtheys Suomen kans ja suomenkieli oon valtavampi meänkielen kans verrattunna. 35 prusänttiä Haaparannan asukhaista oon Suomen alamaisia. Joka vuosi 350 – 400 asukasta Suomesta muuttaa yli rajan, ja yhtä monta muuttaa toisippäin. ¶
Kieliraja Mataringissä  ¶
Kieliraja meänkielele mennee jonku pelikuorman pohjasseen, Mataringin korkeuella, sannoo Slunga. ¶
– Meän kunnassa oon enniiten kyse suomen kielestä, meänkieli ei ole ollu niin kysseessä. ¶
Förvaltninkit ei saa paljon koskhaan kysymyksiä asukhailta ette net halvava tietoa meänkielelä eli äitinkielenopetusta heän lapsile. ¶
Silti Tommi hunteeraa kunka kunta saattais kehittää meänkielen revitaliseerinkityötä. ¶
– Met olema yrittänhee hunteerata viimi vuosina STR-T:n kans. Se oon iso haaste ja olen aukein esityksile. ¶
Joitaki kylttyyriprujektiä oon tehty mutta hyvin markinaalisesti. ¶
Sekotetut kielet helpottava  ¶
Vaikka suomi oon väkeviin minuriteettikielistä Haaparannala niin se oon sekotettu sanonilla ja sanoila meänkielelä. Ette kielet sekotethaan oon hyväksi esimerkiksi vanhainhoijossa meinaa Slunga. ¶
Oonkos meänkielelä tulevaisuutta?  ¶
– Sillä oon isompi maholisuus ellää Pajalassa ja Mataringissä. Met Haaparannala tarttisimma revitaliseeraustoimintaa. ¶
Siinä met Haaparannala häymä saa tukea Kielikeskustasta ja STR-T:ltä joka oon intresseföreninki. Slunga sannoo ette ei saata pakottaa kieltä ihmisille. ¶
-Mie uskon varhmaan ette se oon maholista säilyttää meänkielen kylttyrisennä perintheenä. Met olema kaikin painettu siihen tornionlaaksolaisheen kylttyyhriin vaikka emmä puhu kieltä niin paljon. ¶
Kaupunkinpipliuteekki Haaparannala oon mallina tornionlaaksonkunnile mitä koskee meänkielen kirjalisuutta. ¶
– Met olema satsanhee paljon minuriteettirahoista kirjanosthoon, suunile 160 000 kruunua. ¶
Pipliuteekin päälikkö Marita Mattsson Barsk tekkee hurjasti työtä näitten kysymyksitten kans. Ette löytää ihmisiä jokka osalistuva kuumasti kysymyksiin oon ratkasu kaikheen. ¶
19 helmikuu, 2016 ¶
16 helmikuu, 2016 ¶
12 helmikuu, 2016 ¶
Meänflaku nostethaan flakustankhoon aina useamassa kunnassa ja tarkotus oon näyttää meän maan moninaisuutta. – Se oon muistutus siittä, ette met tulevaisuuessaki tulema tarvitheen väkeä eri puolilta maata ja mailmaa, sannoo Fredrich Legnemark (V) Boråsista.  ¶
Meänflaun färit symboliseeravat kesänsinistä taivasta, keltasta aurinkoa ja talvenvalkeita lumikinoksia. Flaku valithiin toornionlaaksolaisten symbooliksi 2013. Sen keksijä oon Herbert Wirlöf ja flaku nostethiin tankhoon ensimäistä kertaa 2006. Sen lanseeraamisen hoiti Meänmaaföreeninki 15 jyyliä 2007. Päivä symboliseeraa pohjatonta kotiikävää, omitten juuritten kaipausta, kotipaikkaa ja perettä. Päivää juhlithaan 15 jyyliä, silloin ko maa oon kauhniimilla. ¶
Vuositten mithaan aina useamat kunnat oon panheet merkile toornionlaaksolaisten flakupäivää. Viiminen rivissä oon Boråsin kunta, joka nyt oon ostanut kaikki vähemistöflaut mutta ei juutalaista jota ei vielä ole olemassa. ¶
Fredrich Legnemark (V) istuu Boråsin kunnan fylmäktigessä. Hään oon ollu osana päättämässä flakustamisesta minuriteetitten juhlapäivinä. Itte hään oon Ruottin toornionlaaksolaisten riikinjärjestön, STR-T:n, jäsen, osaksi omitten juuritten takia. Hänen isän nimi oli Lehto ja hään oon kasunut ylös Saikkosjärvessä, Narkauksesta etehläänpäin. Siksi Fredrich ylpeästi pittää Meänflaku-neulaa rokinkauluksessa. Neulan jonka kaikki STR-T:n jäsenet muuten sait jouluklappina 2015. ¶
Boråsi oon jo vuosikausia ollut suomalainen hallintokunta. Suurela osala asukkaista oon taustala työväen maahaanmuutto, joka tapahtu toisen mailmansoan loppuvaiheessa ja sen jälkhiin. Tekstiilifapriikit kasusit ja työväkeä haethiin hakemallaki. ¶
-Nuin 28000:llä meän 100 000:sta asukhaasta oon suomalainen tausta. Ja met olema jo entisthään aika hyviä tukehmaan vähemistöjä. ¶
Fredrich huomasi jotaki aikaa sitte ette oli kuntia jokka vähemistöitten juhlapäivitten yhtheyessä panit niitten flaut tankhoon ja hään kirjotti alotheen siittä, ette kaikkia vähemistöjä pitäis huomioija. Sama hunteerinki oli kansa heräny kunnalisraatissa Morgan Hjalmarssonissa (L), joka häänki teki alotheen tästä asiasta. ¶
– Ko tästä näytti olevan yksimielisyys puoluerajoitten yli niin asia oli selvä, sannoo Fredrich. ¶
– Oon tärkeä näyttää ette meän maassa oon olemassa minuriteettiä ja ihmisiä jokka puhuvat muita kieliä. Meilä oon menetetty histuuria, jossa ihmiset oon menettänheet oman kielen. ¶
Flaut muistuttavat meitä siittäki, ette Boråsissa tulevaisuuessaki tulhaan tarvittemhaan väkeä muista meän maan eri osista ja muualta mailmasta. ¶
– Piiain muistutus siittäki kunka ei sovi toimia. Ei se ole mikhään sattuma, ette esimerkiksi oon vaihetettu pois omat suomenkieliset sukunimet. ¶
Luulajassa, joka oon suomenkielen hallintokunta, minuriteetitten flakuja oon jo käytetty jonku aikaa. ¶
– Meilä oon kaikki flaut ja menheenä vuona met aloima flakuttaa toornionlaaksolaisten puolesta. Meän yhtheinen neuvottelu otti päätöksen tästä ja se tuntuu luonoliselta. Tapa tehhä minuriteetit näkyviksi. ¶
Angeria selittää ette saamelaisten flakua oon käytetty ussein jo vuosikausia. ¶
– Näitten muitten minuriteetitten flaut ei ole yhtä tunnettuja. ¶
Kunnanvirkamiehiä Luulajassa jokka puhuvat suomea. Valokuva: Frank Rizo, Luulajan kunta.  ¶
METavisi oon meilin kautta lähättänny joihiinki sattumalta valithuin kunthiin kysymyksen onko het huomioihneet toornionlaaksolaisten juhlapäivää 15:sta jyyliä. Tältä se näyttää joissaki kunnissa: ¶
Sundsvalli: ”Joo, flakutethaan kaikile minuriteetile.”  ¶
Stockholmin kaupunki: ”Emmä. Kaupunkilla oon yli 20 tankoa, joista monta keskikaupunkissa ja met käytämä sammaa prinsiippiä ko muut aktöörit joila oon flakuja, niin ette flakutethaan ko oon ylheinen flakupäivä. Saatama kuitenki lisätä siiheen ette oon olemassa kaksi flakustankoa Kapunkipuistossa, jossa Stokholmin saameföreeninki jo parisen vuotta oon järjestänny seremonioita 6:na febryaaria. Ko föreeninki teki alotheen tästä seremoniasta niin kapunkille lahjotethiin flaku, joka sen jälkhiin aina sinä päivänä panhaan toisheen näistä flakustangoista.”  ¶
Gävle: ”Emmä. Met olema ottanheet framile asian dialoogikokouksessa mutta tämä ei ole ollu  semmonen asia josta Gävlen toornionlaaksolaiset olisit toivonheet ette kunta priuriteerais.”  ¶
Piitin: ” Meilä oon saamelaisten flaku  jota met käytämä juhlapäivinä ja erilaisissa tilasuuksissa  jokka koskevat saamelaisia. Jos muila minuriteetilä oon flakuitten tarve niin niitä hankithaan.”  ¶
23 helmikuu, 2016 ¶
19 helmikuu, 2016 ¶
16 helmikuu, 2016 ¶
Bråninin sisaret Narkauksesta oon ottanhee takasi entisen sukunimen Lassi – ja saahnee pappa Gottfridinki myötä.  ¶
-Met olema kaikin vaihettanhee vanhafammun nimheen meänkielelä, mikä kans oon talon nimi, sannoo Ewa. Lassi ei ole aivan nimi meile, se oon itenttiteetti ja selittää kukka met olema ja mistä met tulema.  ¶
Oleks koskhaan hunteeranu vaihettaa sukunimeä? Piiain vanhaassen sukunimheen? Monele tornionlaaksolaisele ruottintamisprusessi 1900-luvun alussa oon tehny ette heän esi-isät oon jättänhee pois heän meänkieliset ja suomalaiset sukunimet ja ottanhee ruottalaiset nimet. ¶
Nyt tuuli oon kääntyny ja yks toisensa perästä ottaa takasi vanhaan sukunimen. ¶
Neljänkymmenenvuotias Ewa Lassi, Narkauksessa, ulkopuolela Korpilompoloa oon yks niistä. ¶
Se siirty viimi kesänä takasi hänen juurile Pajalan kunnassa jälkhiin monen vuen asumisen Stokholmissa. Se oon töissä yhteiskunnanplanerarinna Pajalan ja Ylikaihnuun kunnissa ja assuu lapsuuenkoissa väylän rannassa, Lassintalossa. ¶
Mielipaikka Ewale: hihtotolat kotona Narkauksessa Korpilompolon ulkopuolela. Valokuva: Privaatti  ¶
Ewala oon olhee hunteerinkit vaihettaa nimen aika kauon, mutta se kiihty ko hään alko hunteeraahmaan meänkieltä ja tunsi ette hällä tuli kaipo ”kotia”. ¶
-Minun isä, mie ja kaks minun sisarista vaihetimma nimet viimi kesänä. Papala oli ennen ruottalainen nimi, Augustsson, ja mulla ja minun sisarilla oli mamman ruottalainen Brånin. ¶
Viiminen Ewan suvussa jolla oli Lassi nimenä oli hänen vanhafammu Kaisa-Maria (Lassin Kaisa-Maria) joka kuoli 1969. Kaisa-Maria asu Lassintalossa missä Bråninin sisaret oon kasuhnee ylös. ¶
-Meilä sisarilla oon aina ollu erityinen tunne meän juurile, meän kielele ja kuuluvaisuuele tänne ylöspäin, vaikka met olema asuhnee kaukana täältä. Lassi tuntu enin luonoliselta sukunimeltä koska se oon talon nimi. ¶
Se helppasi ette ei kukhaan kolmesta sisaresta, jokka olit positiivit nimenvaihettamiselle, ollu ennen tehny nimenvaihetusta täytenä. Neljäs sisar valitti säilyttää sukunimen mamman puolelta. ¶
Pappa Gottfrid oli kätevästi myötä ottamhaan takasi nimensä ko tyttäret tehit sen. Sillon se selitti ette hällä oli ollu sama hunteerinki monta vuotta aikaa. Se valitti ette lisätä Lassi hänen entisen sukunimen, Augustssonin, perhään. ¶
Tyttäritten mamman nimi oon jatkuvasti Brånin. ¶
-Pappa tekkee selväksi sen ette met emmä ole vaihettanhee nimeä, mutta ottanhee sen takasi, nauraa Ewa. ¶
-Lassi ei ole aivan nimi meile, se oon itenttiteetti ja sannoo kukka met olema ja mistä met tulema. Minun fasteria esimerkiksi kuttuthiin Lassin-Birgittaksi koska se oli tästä talosta. Niinhään se oli entisseen aikhaan. ¶
Ewa sannoo ette nimenvaihetus tuntuu hyältä näin puoli vuotta jälkhiin, vaikka vähän ouolta. Ewan tyär, joka oon jääny Stokholhmiin, käyttää jatkuvasti papansa sukunimeä Yip. ¶
Ewan pappa Gottfrid Augustsson Narkauksessa oon ottanu takasi sukunimen Lassi. Tässä yhesä Ewan tyttären Junon kans. Valokuva: Privaatti  ¶
Kehotaks muitaki ottamhaan takasi sukunimen?  ¶
-Joo ainaki. Se oon ikävä ette vanhaat nimet katoava. Aattele kunka monta Tornionlaaksossa olis ollu, joila olis ollu suomeleääntävä sukunimi jos ruottintamisprusessi ei olis viety läpi. ¶
-Mie tykkään ette minun uusi nimi kytkee minun yhtheen Tornionlaakson, talon ja minun sukulaisten kans. ¶
26 helmikuu, 2021 ¶
8 helmikuu, 2021 ¶
25 tammikuu, 2021 ¶
Kunkas saattava Tornionlaakson kunnat kääntää väestötrentin ja saaha tännetulon lissäyhmään poismuuton tuoman vähenemisen siihaan? Urpo Taskisella Juoksenkissa oon aatus prujektista nimeltä Pruuaa ellää maala.  ¶
– Met halvaamma Tornionlaaksolaisen viehraanvarasuuen nimissä kuttua ihmisiä meän kylhiin kokehmaan kunka täälä elethään, hään sannoo.  ¶
Övertornion väkimäärä oon puoliutunnu viimisen viienkymmenen vuuen aikana. Vuonna 1968 se oli 8 000 ja nytten se oon naftit 4 000 asukasta. Puliittisen toimiinan jatkua propleemi oon, kunka saaha kääntymhään tämä nekatiivinen trenti. ¶
Kunnan päättäjät tavalisuuessa uskovat, ette takasinmuuton ja kunnan houkuttelevuuen keinot liittysit työpaikhoin ja halphoin tonthein. ¶
– Tässä minun prujektissa met emmä praataakhaan työpaikoista emmäkä tonteista ko sole tarpheen. Tutkimuksekki viisaava, ette soon aivan muu ko houkuttellee väkeä, Urpo sannoo. ¶
Sosiaaliset tekiät, ihmisten yhtheys toissiin, pellaa paljo isompaa rollia, hään meinaa. Ihmiset muuttava miehluusti sinne, missä het tunteva jo ihmisiä. ¶
Tunnepääoma oonki toinen tärkeä alue takasimuuton lissäämisessä. Se voi olla vaikka pakolaisen vasthaanottamista ja sitä ette politiikerit osottavva empatiiaa toisia ja tulevia sukupolvia kohthaan. ¶
– Övertornion osalta mie uskon, ette tärkhein houkutin täälä elämiselle oon täyttää ootukset siittä mitä sanothaanki tämän olevan: ekokunta. Tämä oon jo vetovoima tekiä ittessään. Kukhaan ei saata ottaa pois sitä, ette Övertornio oli valtakunnan ensiimäinen ekokunta. ¶
Ahvääri oon Juoksenkin kylän keskus. Saattaa olla, ette uusia asukhaita muuttaa kylhään, jos Pruuaa ellää maalla prujekti totteutuu? Foto: Privat  ¶
Prujektirahat vain kuolettavva  ¶
Urpo Taskinen tekkee työtä Luonnonsuojeluyhistyksen hyäksi ja hälle oova juuri miljöö- ja enerkiakysymykset tärkheitä. ¶
– Övertornion kunnan ekoprufiilia häätys saaha vahvistettua, ette sais houkuteltua tänne ihmisiä, jokka saattasit luua työpaikkoja tällä sektorilla. Tämä kuiten eelyttää, ette kunnan johto ottaa tosissa ekokäsitheen. ¶
Pruuaa ellää maala-prujekti synty Urpon toimesta jo 2000-luvun alussa Nilivaarassa. Hään muutti sittemmin Juoksenkhiin. Hänen työn seurauksenna muutti itte asiassa yksi ihminen Övertornion kunthaan. Siittä tuli kuiten lyhy vierailu, naftin vuuen, Suomesta kotosin olevalle Christiina Myntille, joka nytten assuu Smålannissa, mistä hään tänne tuliki. Mutta Urpo uskoo, ette ko antaa nuorten lapsiperhheitten tulla ja asua lyhyemmänki aikaa viehraanvarasten tornionlaaksolaisten tykönä, het saava tilasuuen nähhä rajaseu´ulla asumisen hyöyt. Ehkäpä het käyvä kylässä kranneissa, kattelevva myytävinnä olevia taloja, ottava ossaa joihiinki yhistystoiminthoin… ¶
– Ei sen tartte olla niin ihmeelistä. ¶
Nytten Urpon prujekti ottaa isoman askelheen. Hään hunteeraa ottaa kontaktin kunthaan, ette kunka het saattasit pistouata sillon ko alkaa näkyä viehraita prujektin myötä. ¶
– Mie en kuiten halvaa mithään rahoja kunnalta ko minun käsitys oon ette prujektirahat ko vain kuolettavva. ¶
Uusia elämänmittasia ystäviä  ¶
Urpon mielestä Tornionlaakso oon oiken passeli tämmöselle prujektille, koska tämän aluheen suuri viehraanvarasuus oon ylheisesti tunnettua. Viehraanvarasuus ussein yhistethään maaseuthuun; ette tarjothaan kahvit ja pyyethään vierasta viipyhmään vyön ylitte. ¶
– Mie katton, ette tämmösistä prujekteista ko ”Pelasta kylä” tule mithään, mutta kontaktin kanssa se saattaa johtaa siihheen, ette saapii vielä uuen elämänaikasen ystävänki. Urpo hakkee nytten porukkaa, joila olis lystiä olla myötä prujektissa. Jos Sinua haluttas olla myötä niin ota yhtheys Urphoon sähköpostilla [email protected] ¶
Meänkielensi Matti Junes  ¶
Tornionlaaksolla oon paljo tarjottavanna sitä mitä isojen kaupunkien asukhailta puuttuu: luonto ja hiljasuus, jokka rauhottavaa sielun. Kuva: Privaatti  ¶
7 joulukuu, 2016 ¶
28 marraskuu, 2016 ¶
22 marraskuu, 2016 ¶
Erik Kuoksu oon kirjottannu kummitusjuttuja kotikylästhään Jukkasjärvestä. Kuva: Privaatti  ¶
Tornionlaaksosta kertovat novellit levittävvä kauhua Ruottin raation kotisivuilla. Näitten Tornion Lapin yliluonoolisten kertomusten takana oon sosionoomi Erik Kuoksu Jukkasjärveltä: – Tarinat oova tulosta siittä ko mie uuesti löysin net paikat, joissa mie kläppinä olin, kertoo 38-vuotias kirjottaja.  ¶
Näitten raatiojutuitten takana oon Metro-jurnalisti Jack Wernerin ylläpitämä netin Kauhupoddi (Creepypodden). Poddhiin oon latattunna äänityksiä, joihiin kuulija pääsee käsiksi ympäri vuorokauen. Tämä poddi koostuu viiestäkymmenestä eri kirjottajan kummitusjutusta. ¶
Jukkasjärveläinen Erik Kuoksu oon tehny sukututkimusta aina 1990-luvun puolivälistä saakka. Hään julkasi ensimäisen kirjan v.1998 ja oon sen jälkheen julkassu 25 kirjaa ja lehtiartikkelia. Kirjoissa hään oon tutkinnu enimäksheen yleemän Tornionlaakson suurempia sukuja. ¶
Hään oon viientoista iästä asunnu Jöötteporissa mutta hällä oon talo kotikylässä. – Mie oon aina ollu kiinostunnu vanhasta kauhukirjalisuuesta, hään kertoo. ¶
Viistoista vuotta aikaa hään alko kirjottaa vähän irvailevia kauhunovelleja. Suurin osa julkasthiin eri aikakauslehissä, varsinki Kiruna-lehessä. Pikkuhiljaa hään kokosi net sitten kirjaksi Autio ja muita kertomuksia Tornion Lapinmaasta. ¶
Ruottin Raation kotisivuila oon Kauhupoddissa luettunna kaksi Erik Kuoksun novelia kirjasta Autio ja muita kertomuksia Tornion Lapinmaasta.  ¶
Jack Werner soitti Nytten syksylä Erik sai puhelun Jack Werneriltä, joka halusi jakkaa hältä kaksi novellia hänen poddissa, novellit Kauhua Haukimaassa ja Supasvaaran männyt. Nytten net oova sielä ja oova suunnilheen 60 minuutin mittaset.  ¶
Tunnettu jurnalisti Jack Werner oon antannu hänen äänen Erikin noveleille. Kuva: Ruottin raatio  ¶
Mites paljon sinun kertomuksissa oon totta? – Haukimaa-kertomuksella ole mithään toelisuuspohjaa.  ¶
Kertomuksen mukhaan Haukimaa kuiten mainithaan ensiimäisen kerran Kiirunassa 1703 yhen tuomiokirjan ilmotuksessa. Tästä ilmotuksesta kasvaa mystinen kertomus paikasta, jolla oon sielä asunheissiin pelottava vaikutus. ¶
Supasvaaran männyt kertoo kahesta vereksestä miehestä, jokka saava kuulla kappalheen matkaa Kierunasta ylös olevasta paikasta, jossa oon männyissä ikivanhoja kaiveruksia. Het päättävä ottaa pareeman selvän tästä. ¶
Erik oon usean vuuen ajan käynny läpitte vanhoja sukukirjoja 1500 luvulta aina 1800 luvule saakka ja lykästynny fangittemhaan ajan kielen, mikä tekkee kertomukset uskottaviksi. ¶
Mikäs kauhussa oon niin koukuttavvaa? – Miehään oon sosionoomi ja tehen työtä ihmisten parissa, joila oon erilaisia propleemia. Elämän varjopuoli oon kiinostavvaa ja kauhuhaan oon ihmisen perustuntheita.  ¶
Viis vuotta aikaa loppu kuiten Erikiltä kokohnaan lysti kirjottaa ennää kauhunovellia. ¶
– Nytten mie kirjotan toisenlaisia tekstejä. ¶
Erik kertoo, ette Tornionlaaksossa oon vielä mahottoman paljon sukutarinoita julkastavaksi. ¶
– Sielä ylhäällä kaikin oova sukua keskenhään ja suvut oova mahottoman suuria. Suurta ossaa aluheen asukhaista voipii seurata kehosta hauthaan tuomiokirjoista, manttaalikirjoista ja kirkonkirjoista. ¶
Oos sulla ittelä mithään yliluonnolista kokemusta Tornionlaaksosta?  ¶
– Mie oon käynny ympäri Jukkasjärveä paikoissa, jokka oova olheet mulle jotenki tutut. Se oon herättänny minussa tuntheen, jota minun oon ollu vaikea selittää. ¶
Meänkielensi Matti Junes  ¶
28 marraskuu, 2016 ¶
22 marraskuu, 2016 ¶
15 marraskuu, 2016 ¶
-Mie toivon, ette nuoret saattava olla ylpeitä heän kaupunkista ja alkava kiinostua heän alkuperästä, sannoo Daniel Fälldin, 40vuotias Haaparannan kaupunkin tie´ottaja. Hään oon laittannu Instagramhiin histuurialisesti mielenkiintosia kuvia.  ¶
Fälldinin alottama instagrammitili ”Haparanda i bakspegeln” (Haaparanta perruutuspeilissä) käynnisty keskelä syänkesän lämpöä. Siihen oon laitettu joka arkipäivä vähinthään yks tekstitetty kuva Haaparannan kaupunkinarkistosta ja selostettu sitä lyhyellä ja persuunalisella tavala. ¶
-Mie tehen aina selvitystä jokhaisen kuvan kohala, Daniel sannoo. Meininki oon saaha aikhaan vuorovaikutusta, missä kuvan kattojat auttava heän omila tie´oila ja kommentaareila. ¶
Instagrammista saattaa nähhä, miltäs se näytti ko huomiota herättänyttä kirkkoa pystytethiin 1960-luvun lopula. Sielä oon kans kuvia ihmisistä jännittävissä tilantheissa ja katukuvia ajalta ko Domus ja Posti olit kaupunkissa tärkheitä käyntikohtheita. ¶
Danielilla oova hänen juuret Åtvidabergillä lähelä Linköpinkiä, mutta hään muutti Haaparanthaan viis vuotta aikaa työn perässä. Ko hään sai käshiin ulkosen kovalevyn, jossa oli lukusia skannattuja histuuriallisia kuvia Haaparannalta, hään alko hunteerata, kunka hään vois saaha net kaikkitten näkösälle. ¶
-Mie havattin, ette osa kunnista, muitten muassa Örebro, olit jo alottanheet Instagramhiin heän kuvatilin. Ei siinä ollu mithään ko ette laittaa kuva päivässä lyhyyellä selostuksella ilman sen kummempaa planeerausta. ¶
Haaparannan kirkko rakennethiin 1967. Arkkitekti kuttu pykinkiä nimelä ”Puhas huone”. Kuva: Haaparannan kaupunkinarkisto.  ¶
Haluthaan vuorovaikutusta  ¶
Daniel sannoo, ette hään halvaa saaha juuri elävää vastakaikua ja saaha käynthiin vuorovaikutuksen haaparantalaisitten ja heitten välile, jokka jotenkikhaan liittyvä kuvitten paikhoin, henkilhöin taikka tavahroin. ¶
-Mie toivon, ette tämä tästa laajentuu ja jo nyttenhään tämä lissäytyy uuvela kuvala joka päivä. Meilä oon nytten jo kasassa läheemäs 300 kuvvaa. ¶
Kunkas montaa kuvvaa sie aattelet siirtävästi?  ¶
-Sitä ei saata suoralta käeltä sanoa, mutta kyse oon kuiten useeammasta tuhaanesta. Se oon kiini Mia Greenin kuvista vuuesta 1915 aina 1960-luvule asti. Usseimat niistä oova 1940- ja 1950-luvuilta – ihana kuvakokoelma! ¶
Muutampia kuvia oon 1800-luvultaki, esimerkiksi arkisia kuvia Tornion tullitalosta, ”neulansilmästä”. ¶
Köpmangatanilta1950. Taustalla Kaupunkinhotelli. Kuva: Haaparannan kaupunkinarkisto.  ¶
Kunkas sie valittet kuvat niin ette niistä tullee mielenkiintoset?  ¶
-Mie tehen sen aivan näppituntumalla. Ko mie itte pääsen sisäle johhoonki niin mie valitten sen. Mie oon mahottoman kiinnostunnu histuuriasta ja mulle oon soma hunteerata, miltäs se tuntu ellää vississä miljöössä kauan sitte. ¶
Lasten päivät 1948. Kuva: Haaparannan kaupunkinarkisto.  ¶
Meänkielensi Matti Junes  ¶
5 syyskuu, 2016 ¶
30 elokuu, 2016 ¶
26 elokuu, 2016 ¶
Kieli- ja kylttyyrileiri saattaa antaa kläpile vauhtia ette puhua meänkieltä. Seittenkaarela oon tänä kesänä järjestetty kolmas leiri missä oli erittäin monta: 80 kappaletta.  ¶
-Mie toivon ette muutki ottava meän konseptin ja järjestävä leiriä muuala maassa, sannoo prujektinjohtaja Daniel Särkijärvi.  ¶
Itea oon oikeasthaan aika helppo: kokoa kokhoon kläppiä monelta kantilta ja anna niitten harjottaa kieltä missä niilä oon juuret. Leiri Seittenkaarela oon sekotus monesta eri kielestä: meänkieli, suomi, ruotti ja kväänin kieli (Norjan vastaava meänkieli). ¶
Se oon kysymys siittä ette oppia puhuhmaan ja ymmärtämhään mutta kohta vielä enämpi ette pohjata omhaan itentiteethiin, selvittää prujektinjohtaja Daniel Särkijärvi föreninkistä Meän Kylttyyrikehto – Vår Kulturvagga. ¶
Jälkhiin ko leiri nyt oon järjestetty kolmasen vuen Seittenkaarela Haaparannan ulkopuolela, olema tulhee sille rajale kunka monta met saatama ottaa vasthaan nykysellä henkilökunnala, selittää Daniel. Siksi hään toivoo ette itea leviää yli maan. ¶
-Mie toivon ette muut näkevä kunka hyvin tämä toimii ja ottava mallia tästä ja järjestävä lissää leiriä, piiain koko Ruottissa. Met autama mielelänsä meän tiola. ¶
Ei se tartte välttämättä olla niin pitkä leiri niinku Seittenkaarela (viis päivää), pitkä viikonloppu saattaa riittää. ¶
Kläppiä ja nuoria seikkailulla mettässä Daniel Särkijärven kansa. Kuva: Reijo Kemi  ¶
Konsepti alko pienessä määrässä pohjolassa mutta oon kehittynny arvosteluista mitä oon tehty. Stryktyyri mitä päivät pitävä sisältää oon esimerkiksi lujenettu aikatauluila touhuile. ¶
Leirilä oon luonolisesti paljon vappaa leikkiä, mutta myös ohjelmapistheitä missä oon teatteria ja luentoja täysile. Kielen, esittelijät ja leikinjohtajat tuova sisäle hiipimällä koko leirinaikana. Halu oppia ymmärtämhään toisia oon itte muuruutti. ¶
Kielileiri oon leviny Pohjoisnorhjaan ja jokku perheet menevä sinne joka vuosi. ¶
-Tämä oon johtanu siihen ette lapset halvava oppia kieltä koulussa, net oon tulhee mutiveeratut meän tykönä missä net oon kuuhlee heän perinekielen. ¶
Jokku lapset ossaava puhua meänkieltä villin hyvin ko net tuleva leirile ja toiset ymmärtävä vain jonku sanan. ¶
-Se näkkyy selvästi kunka kieli eistyy niilä jokka oon myötä vuosi vuelta. Mie uskon ette yksi syy menestykseen oon ette monta polvea tullee yhtheen ja oppii tuntemhaan toisia. ¶
Daniel selittää tyttärestä joka oon selvittänny ette hään tietysti oon myötä seuraavassa leirissä 2017 ja hänen päämäärä oon ette puhua enämpi meänkieltä sillon. Hään luki meänkieltä koulussa ja oli nyt saanu syyn ette oppia lissää. ¶
-Leiri tullee jonkulainen mutivsjuuni, kieli liittyy johonki mikä oon hauska. ¶
Kielileiri rahotethaan avustuksella muun muassa maakäräjiltä ja kunnista. Rahhaa löytyy hakea muilekki joila oon halu kupieerata itean, sannoo Daniel. ¶
Danielin yhenhengennäyttelyt leiriläisile oon popylääriä. Kuva: Reijo Kemi  ¶
30 elokuu, 2016 ¶
26 elokuu, 2016 ¶
25 elokuu, 2016 ¶
Koomikko Pia Johansson kantaa Let´s Dancissa hoppeista Erica Huuvan kaunista rintakorua. Kuva: Matarinkin kunta  ¶
– Soon kyllä mukava ko ihmiset halvaava pittää minun koruja, eikä se ittessään ole niin väliä keitä het oova ko samala tappaa se lämmittää syäntä, toteaa Erica ko hänen riskut nousit ohjelmassa framile.  ¶
Erica oon hopeaseppänä suuntautunnu jo vuuesta 2006 lähtein yksinomhaan hoppeissiin saamenkorhuon. Hään kertoo nettisivulhaan www.ericahuuva.se intohimosthaan hänen ammathiin: ”Päiväki ilman luovaa työtä oon mulle menetetty päivä.” ¶
– Tämä työ ole mulle vain työtä. Mie pruukaan sanoa, ette minun käet oon minun ääni, millä mie puhun. Soon fantastista ko hopeaplootusta ja langasta mennee tehhä niin paljo. Siinä ole ennää ko innotus (inspirationen), joka pannee rajat. ¶
Erica oon kasunnu Liehittäjässä ja käynny saamelaisten koulutuskeskuksen kotiteollisuuskoulun/duodji jo ennenkö Lannavaahraan tuli hopeaseppäkoulu. ¶
Erica ei tehe pelkästhään perintheisiä saamenkoruja, riskuja – kolttashaalin rintakoruja – ko moternia koruja kans, joihhiin hään hakkee muotoa saamelaisesta perintheestä ja sen kuvakielestä, mikä oon hälle luonthaista hänen saamelaisten juurtensa tähen. ¶
– Mie halvaan minun luomisen kautta välittää minun kylttyyriä ja sen arvoja, mikkä inspiroiva minua. Mie halvaan ette hään, jolle korut joutuva, saisit niistä iloa ja tuntheen siittä, mikä oon fiiniä meän kylttyyrissä – luonon lähheisyys, rauhallinen tempo ja lysti saaha pittää kyltyyri elävännä. Oli niitten kantaja itte sitte saamelainen eli ei. ¶
Nora kantaa Mii Gavdnot-kokoelman priskua, rintakorua. Kuva: Lisa Keijonen Pauker  ¶
Korvakoru kokoelmasta ČakČalasta. Kuva: Lisa Keijonen Pauker  ¶
No mitäs kattojat oova tykänheet?  ¶
– Oon monia jokka oova kattonheet ja kertonheet, ette heän mielestä oli tosi mukava ko korut näyit TV:ssä. ¶
– Kyllä soon aika menny hopusta. Kymmenen vuotta! Mutta hyvältä se tuntuu. Mie olen oppinnu paljo siittä, mitä oon olla yrittäjä, saannu kohata uusia ihmisiä ja varsinki mie olen oppinnu tuntehmaan ommaa itteä. Mulla oon tallela sama luomisen lysti ja uteliasuus. Sama halu kehittää ja kehittyä itte. ¶
Työviikkoina Erica oon Hietaniemen työpajassa. Sielä hällä oova juuret. Hopesepäntyön ohela hään maalaa kans, vaikka se homma luonistuuki parhhaiten oman miehen ja kahen pojan sekä koiranpentu Čálmun kanssa Idivuomassa sillon ko oon leetiä. Pitkitten penikuormitten ajo koin ja työn välilä oon hälle hunteeraamisen ja niin leethiin ko työhhöönki soppeutumisen aikaa. ¶
Meänkielensi Matti Junes  ¶
Erica Huuva rakastaa istua verthaassaan ja luua. Kuva: Lisa Keijonen Pauker  ¶
8 huhtikuu, 2016 ¶
7 huhtikuu, 2016 ¶
5 huhtikuu, 2016 ¶
Näinä viikkoina met esitämmä STR-Tn styyrelsiä ja seittemäs vastamhaan muutamphiin kysymykshiin oon rahastonhoitaja Tapio Kostet.  ¶
Styyrelsipaikka ja aktiivia vuosia?  ¶
”Mie olen förpyntin rahastonhoitaja vuesta 2007 asti niin ette mulle oon karttunu 9 vuotta styyrelsissä. Mie olen jo ensimäisestä vuesta asti sanonu ette paikka oon vakantti, mutta vieläkhään ei ole löytyny kethään joka olis halunu ottaa yli rahaston hoitajan tehtävät. Rahastonhoitajan roolissa olen saanut paljon apua kansliistä, jossa Siw Vanhatalo oon tomittannu kuukausiraportit ja järjestänny asiat niin ette förpyntin hallinoliset rytiinit oon olheet oorninkissa.” ¶
Paras muisto?  ¶
”Kaikhiin selviin muisto oon ensimäisestä styyrelsikokouksesta vuona 2007 ko meilä oli oikeen viisjunääri kokous Korpilompolossa ja löysimä punasen langan toishaalta pykälitten välilä, niitten jokka määräävät mitä förpyntin pittää tehhä, ja toishaalta niissä erilaisissa maholisuuksissa, joita met löysimä silloin. Ikävä kyllä paljon siittä oon jäänyt puolivälhiin rajun toelisuuen vuoksi, niinku siiheen kunka paljon (eli vähän) varoja förpyntilä oon ollu käytettävissä.” ¶
Syänkysymys?  ¶
”Kuluhneena vuosina tehtävä oon ensi siassa ollu ette löytää tasapainon menojen ja käytössä olevitten määrärahoitten välilä. Tällä laila met olema näinä vuosina onnistunheet rakentamhaan perustan, joka oon joksiki tasapainossa. Samala tulevaisuuen kysymykset oon olheet minun syäntä lähelä; osalistuminen säänöitten läpikäynissä, siinä tarkotuksessa, ette laajentaa sitä, kukka saattaisit samastaa ittensä meänkielen puhuhjiin, sovitus flakukysymyksessä, joka johti siiheen ette met saima yhtheisen symboolin, niinku kansa käynissä oleva graaffisen prufiilin teko kuuluva kysymyksiin, joihiin mie olen saattanu vaikuttaa.” ¶
Siksi STR-T:n olemassaolo oon tärkeä?  ¶
”Niile jokka oon ylpeitä siittä ja antavat arvoa omale toornionlaaksolaisele identtiteetile förpynti oon luonolinen kohtaamispaikka, huolimatta siittä assuuko täälä vain kaukana maailmala. Tämän uuen graaffisen prufiilin kautta met freistaama kansa löytää enkeltin symboolin tälle arvoperustalle.” ¶
Lempipaikka?  ¶
”Mulla oon monta lempipaikkaa, mutta se joka oon siksiki lähelä oon minun kotikylä Huuki. Se oon seutu, missä suomalaisuus, ruottalaisuus, toornionlaaksolaisuus, vanhaa ja uusi elämä kohtaavat toisia. Ylläs, kolmen pelikuorman päässä, mainio hihtomaisema, ja sen lohipyyntömaholisuuet Muonion väylässä oon ykköspaikala. Seki tarjoaa lepoa fyysisen työn kautta, vastakohtana Haaparannan kontturityöle.” ¶
11 huhtikuu, 2016 ¶
8 huhtikuu, 2016 ¶
7 huhtikuu, 2016 ¶
Berit oon puhheenjohtaja Eskilstunan käsityöföreninkissä ja tykkää vallaa kynttilöitä.  ¶
Berit Sagmander ei saanu puhua meänkieltä koulussa kläppinä.Täytenä ja opettajanna hään oon puolustannu erityisesti niitä kläppiä joila oon ollu muu kotikieli ko ruotti.  ¶
-Mie näen itteni voittajanna semmosessa mikä oikeasthaan oli huonoa ensi alusta.  ¶
Ilman kieltoa minkä hään koki kläppinä Sattajärvessä hänen usko ei olis piiain ollu niin vahva: ette kaikki kielitaito oon etu riippumatta kunka monta puhhuu kieltä. ¶
Berit joka oon täyttäny 67, oon kasunu ylös Pentäsjärvessä (Pajalan kunnassa) yhtenä neljästä siskosta. Tyttärennä hänen sukunimi oli Isaksson. ¶
-Met puhuma meänkieltä kotona mutta luima avisia ja kirjoja ruottiksi. Ja kattoma ja kuuntelimma ruottalaisia ja suomalaisia teve – ja raatioohjelmia. ¶
Kuuenvuotihaana ja uutena oppilhaana Sattajärven koulussa hään tykkäsi itte ette hään osasi molemat kielet mutta oon nyt jälkhiinpäin käsittänny ette meänkieli oli kuitenki vahviin. ¶
-Mie olen ylpeä ja ilonen ette opettajat ei onnistunhee saahmaan meänkieltä vaikenheen kokohnaans. Vaikka se kattothiin matalanarvonkieleksi. ¶
Ette olla pakotettu puhuhmaan ruottia koulussa ja unhouttamhaan meänkielen rastila oon tehny ette hään oon puolustannu kaikkia kläppiä joila oon eri kotikieli. ¶
-Tämä oon vaikuttanu minhuun paljon opettajanna. ¶
Berit tuntee kans ette toornionlaaksolaisila oon aina ollu ylpeyttä ja sisua mikä oon auttanu meänkielentaistelussa. ”Ei helkkari täälä saa kukhaan tulla ja istua meile nokan pääle.” ¶
-Mie olen ilonen vasthaanpanemisesta, ette ei antaintua. ¶
Berit Pentäsjärvestä oon kolmas neljästä siskosta. Täälä oon Doris, Bertil, Berit, Kurt ja hänen vaimo Vanja.  ¶
Kaikila sukunimi Isaksson paitti Beritillä (Sagmander). Kuva: Privaatti  ¶
Rauhaton oppilas rauhottu  ¶
Berit muutti Stockholhmiin 16- vuotihaana ja kävi koulun isonkoulunopettajaksi. Monela hänen oppilhaista Stockholminalueela ja Flenissä oon olhee juuret muissa kylttyyrissä ¶
Hällä oon erittäin lämmin muisto siittä aikaa ko hään oli opettajanna: ¶
-Pikku poika tuli mysikkiluokhaan missä olin töissä. Se ei osanu paljon ollenkhaan ruottia ja oli kauhean rauhaton. Se ei sanonu mithään ja sillä oli niin ruottalainen nimi ette mie en aavistannu ette hään ei saattanu ruottia. Yhtäkkiä se sano jotaki suomeksi toisele oppilhaale ja sillon mulla jyskähti miehleen! Mie sanon ”Mie puhun suomea” ja poika ilahtu. Rauhottomuus katosi kokohnaans. Oli iso ilo hälle ette mie saaton puhutella häntä hänen kielelä. ¶
Berit oon houkutellu oppilhaita ette lainata kirjoja muila kielilä ja hällä oon ollu hunteerinki ette se oon aina selvä hyöty työmarkkinoila ette olla monikielinen. Esimerkki lähelä oon hänen oma sisar Doris joka sai työn suomen ampasaatile Chilessä ko hään osasi meänkieltä espanjan kielen lisäksi. ¶
Taulu oon lahja veljentyttäreltä Elina Isaksson. Kuva: Susanna Redebo  ¶
Oon ylpeä meänkielestä  ¶
Milläs sie olet saattanu säilyttää kielen elävännä kaikkina vuosina vaikka et ole asunu Toornionlaaksossa?  ¶
-Minun siskot oon aina puhuhnee meänkieltä minun kans ja meän vanhimat tykkäsit ette meän piti olla ylpeitä meän kielestä. Mie olisin häveny jos olisin yhtäkkiä alkanu puhuhmaan ruottia vanhimitten kans. ¶
-Se oon tietty ette joskus katoaa sanoja mutta mulla oon veli joka soittaa usseen (Bertil Isaksson) ja hään oon vireä puhuhmaan meänkieltä, niin se tullee hopusti takasi. Minun kotikieli oon iso osa minun itenttiteetistä. ¶
Beritillä oon kans veljentyär, Elina Isaksson, joka vimpaa meänkielen säilyttämistä. Vastaaikhoin hään lähätti taulun tätile missä oli sanonta ”Olen monta asioita mutta ennen kaikkea olen toornionlaaksolainen” ¶
Vuesta 2008 Berit assuu Eskilstunassa, missä hään oon puhheenjohtaja Eskilstunan käsityöföreninkissä ja vallaa kynttilöitä mitä se myypii föreninkin puoissa. ¶
Kaipaaks mithään lapsuuen seuulta?  ¶
-Yhtheenkuuluvuutta ja ette oon helppo vain mennä toisen työ ilman soittamatta ensin. Ja luontoa mie kaipaan. Kesälä mie ja minun sisar istuima Pentäsjärven rannala ja aivan vahtasimma. Mullahaan oon juuret sielä pohjolassa. Niin se oon. ¶
26 tammikuu, 2018 ¶
28 joulukuu, 2017 ¶
7 joulukuu, 2017 ¶
Agneta Danskog teki kirjan ”Kläppi” yhessä hänen äitin kansa, joka selitti hänen omasta lapsuuesta. Kuva: Privaatti.  ¶
Ko Agneta Danskogin äiti joutu sairaskothiin niin hänen muistoista toornionlaaksolaisesta lapsuuesta tuli keino tuntea iloa synkässä arkipäivässä.  ¶
Nyt Viola Buchtin kertomukset oon julkaistu kahela kielelä; ruottiksi ja meänkielelä, ja hänen tyär Agneta kirjottajanna. Kirjan nimi oon ”Kläppi – Lapsuuen muistoja Toornionlaaksosta”.  ¶
Kirja oon aijoittu opetuskirjaksi meänkielen opetuksessa äitinkielenä mutta se soppii muilekki jokka vain halvava harjottaa lukemista meänkielelä. ¶
Agnetan äitin nimi tyttärennä oli Hjort-Rova ja hään kasusi ylös Luppiossa, joka oon Mataringistä etehlään päin. 83:n vuen ikäsennä hään yhtäkkiä halvauksen seurauksena joutu siukkatuvale, jossa hänen tyär ussein kävi. Päivät venyit pitkäksi. ¶
– Mutta hään tykkäsi selittää lapsuuesta, silloin hään sai uutta eloa. ¶
Agneta kirjotti ylös hänen selitykset, alussa enniiten äitinsä vuoksi. Viola kerto muistokuvia tästä lapsirikhaasta perheestä, koulusta, vapaa-aijasta ja perintheistä. Ja miltä se tuntu ko joku hiiri purasi jalasta, kylän elämästä ja kunka hään käsitti kielon suomen puhumisesta koulussa. ¶
– Äiti oli aktiivinen ja sosiaalinen henkilö, jolla oli pilkku silmänkulmassa, sen tuntee kansa ko hään selittää omasta lapsuuesta. ¶
”Kläppi” sisältää tekstiä ruottiksi ja meänkielelä. Kuvat oon Jan Marklund tehnyt. Kuva: Privaatti.  ¶
Alusta yksikielinen kirja  ¶
Perheele läheinen tuttu, Jan Marklund, piirsi Violan muistot ja sillä laila synty ruottinkielinen kirja, jonka äiti saatto pittää siukkatuala. Tämä tapahtu nuin 20 vuotta aikaa, 1999 Viola kuoli. Vielä silloin löyty ”Kläppi”-kirja vain ruottiksi. ¶
Aika kulu ja Agneta, joka oli kasunut ylös Haaparannala mutta asunut Uumajassa suuriiman osan elämää, alko opettajanna tulheen aina enämpi intreseeratuksi kaksikielisyyestä. Hään kävi läpi jatkokoulutuksen opettajaksi ruottissa toisena kielenä. ¶
– Opetuksessa vastatulheile lapsile jolla oon muu kieli äitinkielenä, mie saatoin käyttä äitin kirjaa. Oppilhaat sait, aivan samala laila ko hään itte oli saanu, selittää omasta koista, omasta kasumisaijasta. . . Mie saatoin nähhä samalaisuuet toornionlaaksolaisten kokemusten kansa kielenvaihettamisesta. Suuri ero oon ette nyt oon olemassa äitinkielen opetusta ja ette molemilla kielilä oon sama arvo ja ette molemat oon yhtä tärkeitä eri asioitten oppimisessa. ¶
Viola, syntymänimi Bucht, Luppiosta, taisi ottaa mailmanhistuurian ensimäisen selfien omala loovakhaameralla? Kuva: Privaatti.  ¶
Suomi tullee takasi  ¶
Agneta selittää kunka paljon hänheen oon vaikuttannu Haaparannan suomalainen kulttuuri, eikä vähhiinthään se suora tapa puhua toisten kansa. ¶
– Ei minkhäänlaista teeskentelyä eli kruusaamista sielä, ei mishään nimessä. Nyt ko mie olen tullu vanheemaksi niin mulle tullee ittestä suomalaisiaki sanoja ensimäisinä miehleen. Täyet minun ympärillä puhut meänkieltä keskenhään ja ruottia meile lapsile. ¶
Ko Agneta pääsi pansjuunile hään alko käyhmään STR-T:n Uumajan toornionlaaksolaisten osaston kokouksissa. Sielä heräsi intressi kirjottaa ja puhua meänkieltä ja sielä synty kansa ajatus ette kääntää hänen äitin kertomukset meänkielele ja kirjottaa net rinnakkain kahela kielelä. Ja niin se käviki. Ennen julkaisemista kirjailija Bengt Pohjanen putsasi hänen käänöksiä vähän. Kirjassa oon kansa faktasivu meänkielestä ja tehtävävinkkiä omista kertomuksista. ¶
Jos sie halvat tilata kirjan niin ota yhtheyttä tähän: [email protected]  eli www.bokus.se ¶
28 joulukuu, 2017 ¶
7 joulukuu, 2017 ¶
20 marraskuu, 2017 ¶
Ruottin Toornionlaaksolaisliitto STR-T oon saanu tukea Kylttyyriteparttemäntistä ette tehhä esitutkinon  ette valasta Ruottin valtion väkivaltaa toornionlaaksolaisile ja meänkielisille. Tämä esitutkimus tehhään aikana 1/11 2017 – 31/1 2018. Esitutkimus tullee antamhaan vastauksen minkälainen jatkuva prosessi saattais olla. Osa esitutkimuksen sisälöstä oon ... ¶
Määklari Cecilia Heikkilä Mataringistä oon erittäin avoin mitä hänen asiakhaat tykkäävä hänestä sannoo uusi rankkinkilista netilä. Valokua: Yksityinen   ¶
Cecilia Heikkilä Mataringistä oon enin transparentti ja avoin määklari Stockholmin läänissä. Sen näyttää lista jonka kaiti löyämääklari oon julkassu netilä.   ¶
–     Se oon hyvä mulle ko mie saan responsia minun työssä, ette mie saan tietää mitä asiakhaat tykkäävä, sannoo Cecilia. Mie olen päättäny ette kaikki minun asiakhaat saava kirjottaa mitä net tykkäävä minusta ko se antaa oikeaman kuan.   ¶
Yli 1400 määklaria käyttää tätä ittenäisen kaitin löyämääklarin suositussysteemiä joka oon laitettu myyjitten avuksi ette net näkevä miltä kohalta määklari oon erityisen hyvä. Vasta julistetussa listassa esitelhään 50 määklaria jokka tahtova kaikilta heän entisiltä myyjiltä suosituksen. Siinä 28-vuotias Cecilia Heikkilä BOSTHLM:issä oon kolmanella siala. ¶
Cecilia oon valinu ette lähättää formyläärin kaikile hänen asiakhaile viimi puolenavuotena ja oon saanu oikeen hyvän vastausfrekvensin. Silti kolmassia Helsingborgin ja Malmön määklaritten perässä. Lista näyttää suosituksia jokka oon tulhee sisäle viimi puolenvuen aikana nuvemperhiin 2016 saakka. ¶
– Ko lähättää kysymyksen kaikile entisille myyjile mitä net sinusta tykkäävä, sen siihaan ko ette valita jonku vain, antaa luottamusta, sannoo määklarikaiti. ¶
Tuntee ittensä turvaliselta   ¶
Cecilia oon ilonen listalaolosta ja sannoo: ¶
– Mie olen ollu heti seittemän vuotta määklarinna niin mie tunnen itteni hyvin turvaliselta minun työrollissa. Ja mie halvan ette ihmiset jokka valitteva minun tekevä sen oikeista syistä. ¶
Kunkas Cecilian ura alko sitte asuntoalala? Uusi koulutus määklarille alko Luulajassa suunile kymmenen vuotta aikaa. Sillon Cecilia oli töissä Ikeassa Haaparannala ja oli myötä rakentamassa tavaratalon. ¶
– Mie tiesin ette mie halvan vaphaan työn, kohata ihmisiä ja olla myyjänä. Määklari näytti olevan praktinen työ ja se sopi mulle hyvin. ¶
Koulutuksen jälkhiin Luulajassa hään sai työn määklarifirhmaan Notar Brommassa ennenko hään siirty BOSTHLMhiin missä hällä nytt oon oma liike paraplyyjärjestössä. ¶
28-vuotias Cecilia oon kasunu ylös Hemvärnskaula Mataringissä mutta oon nyt määklari BOSTHLM:issä. Valokua: BOSTHLM   ¶
Kakstoista hyyryhuonetta kuukauessa   ¶
Cecilia myi kakstoista hyyryhuonetta aykystikuussa tänä vuona, mikä oon paljon enämpi ko keskimäärä. ¶
–     Keskimäärä oon muuten suunile yks hyyryhuone viikossa tavalisella määklarilla mutta mulla oon ollu 2,5 samale aikaa. Aykystissä mie myin kolme hyyryhuonetta viikossa, sillon oli hyä vauhti päälä. ¶
Se taitaa olla tyffi työ kans?   ¶
–     Joo, sulla   häätyy olla hyä kuri ittelesti ja hyä järjestys, ja olla semmonen työmalli ette sie saatat antaa asiakhaile mitä net tartteva ja olla althiina niile. Joka kauppa vaatii paljon aikaa ennen ja jälkhiin myynin. ¶
–     Tavalisuuessa myynilä oleva hyyryhuone Stockholmin sisäkaupunkissa myyhään kaheksan-kymmenen päivän päästä. Se mennee kätevästi sen vuoksi ette huohneita oon vähän ja kysyntä oon suuri. ¶
Mikäs oon issoin väli olla määklari Norrbottenissa ko vertaa Stockholmin kans?   ¶
–     Sielä ylhäälä oon kokohnaans eri vauhti ja se ottaa paljon enämpi aikaa ette myyä huohneen rajala. Koleka Mataringissä saattaa saa näyttää sammaa taloa monta kertaa monen kuukauen aikana ko meän talot saattava olla myyty viikkoa jälkhiin ko net oon pantu myynile. ¶
Tipsiä sille joka halvaa asunon Stockholmissa? Sitä häätyy päästä sisäle markkinoile ja ostaa jotaki mitä sie saatat myyä   jonku aian päästä voitola, sannoo Cecilia. ¶
–     Mie olen itte tehny sen reisun ja vaihettannu hyyryhuonetta kuus kertaa. Minun sampo ja mie olema siirtynhee suunile kerran vuessa ja aloma ykkösellä. Nyt meilä oon kolme huonetta ja kööki. Se kuulustaa kauhean ankaralta mutta se oon ainua keino. ¶
Cecilia neuoo ihmisiä ette ostaa asunon sen siihaan ko hyyrätä välikäen kautta. Jos sie ostat hyyryhuohneen Stockholmissa sulla tullee piiain puoli kuukausikostanusta ko vertaa välikäen kautta hyyrääminen. ¶
Jos vauhti oon matala määklarilla Toornionlaaksossa niin se oon sitä korkeampi Stockholmin sisäkaupunkissa. Valokua: Fotoakuten   ¶
31 tammikuu, 2017 ¶
25 tammikuu, 2017 ¶
18 tammikuu, 2017 ¶
Oonkos sulla selityksiä mikkä antava kuvan Toornionlaaksosta? EU satsaa nyt 10 miljoonaa kruunua ette koota selityksiä joita tulhaan käythään laakson markkinoittemisessa. Tyrnee missä koothaan selityksiä eri paikoista tehhään helmikuussa pitkin maantietä numero 99.   ¶
-Met halvama lua ylpeyttä meän omile selityksile ja intoa meän osale maasta, sannoo Jan Johansson, pelmanni kansanmysikkiryhmässä Jord joka pittää tehhä mysikin Revontulitiele.   ¶
-Kyllähään se selitethään Toornionlaaksosta eri tilantheissa mutta se oon usseen muitten selitykset jokka antava kuvan meän osasta maata. Tämä tullee olemhaan meän oma selitys. ¶
Jord, yhessä norjalaisten ja suomalaisten myysikkeritten kansa oon saahnee tehtävän ette panna mysikin selityksiin mikkä koothaan kokhoon EU-projekthiin Our stories. Tiematka Toornionlaaksossa oon itte ytin. Se alkaa Torniossa/Haaparannala 5. helmikuuta, ja firraa Pajahlaan 6. helmikuuta ennenko se tullee norjan Nordreissaan 8. helmikuuta. Kilpisjärvi ja Kolari oon kans pysähtyspaikkoja niinku Enontekiöki. ¶
Yhtheiset juuret oon itte pohja työhön. Toornionväylä missä oon kymmenen siltaa oon aina ollu luonolinen kulkutie mikä oon solminu yhtheen kolme maata jänhään sulatusuuhniin. ¶
Ihmisten elämänkertomuksia tältä alueelta oon pohja uussiin lauhluin mitä esimerkiksi Jord   säveltää-ja kirja. Tarkotus oon ette käsitelty materiaali käytethään vaphaasti yrittäjiltä ja tyristiliikheiltä Toornionlaakson markkinoittemisseen. ¶
Puoli Jord laulaa yhessä suomen Visanordican kans lanseerinkissä Meän selitykset Toorniossa. Valokuva: Martin Thelénius.   ¶
Rebecka Digervall Magnettes- ryhmästä oon myötä ja säveltää selityksiä Toornionlaaksosta. Valokuva: ourstories.info   ¶
Monta kieltä yhtheyessä   ¶
Tässä oon kyse ette tulla lähele asukhaita ja heän kieltä missä suomi, ruotti, meänkieli, saamen kieli ja kväänin kieli yhistyvä saman katon alle. ¶
Se ei ole aivan vanhemitten selitykset jokka kiinostava mutta yhtä paljon nuoremitten, selvittää Johansson. Myysikkeri Rebecca Digervall The Magnettes Pajalassa oon köytetty prujekthiin ette vaikuttaa jännälä mallila. ¶
-Toivoma ette tullee paljon väkeä ko met pysähtymmä tyrneelä sannoo Johansson. ¶
Jos sie tunnet ette sulla eli kaverilla/sukulaisela oon jotaki selittää mutta ei saata lähteä Toornihoon/Pajahlaan niinä päivinä niin se mennee hyvin mennä kotisivule  www.ourstories.info ja kirjottaa selityksen eli laajata filmin/sisälepelatun äänifiilin. ¶
Nyt oon jo alkanu tulheen selityksiä. Emil Grym antaa esimerkiksi selvityksen kunka taihvaanvalkeat oon syntynhee. Kansansatu selittää ette se myyttinen valo oon lähtösin joukhaisista jokka oon lentänhee väärin ja kylmettynhee kiini vesikuophiin Finnmarkissa. Kirkhaina tähtivöinä täriseviä siivenlyöntiä näkkyy taihvaala raivoissa yrityksissä ette päästä vaphaaksi. ¶
Piiain saatethaan tämä kansansatu tehhä mysikiksi? ¶
Vanhemitten ja nuoritten selitykset oon yhtä arvokhaat antamassa kuvan kylttyyristä Toornionlaaksossa. Valokuva: ourstories.info   ¶
Issoin haaste teile myysikkerinnä, Jan?   ¶
-Matka 75 pelikuormaa Haaparannalta Norhjaan. Ja sitten meilä oon hunteerinkiä kunka monta tullee meän kohtaamissiin. Toivoma monta spontaania vierailua. Yllättävät selitykset oon usseen kaikhiin jänniimät. ¶
Prujekti lopetethaan mysikkiesitykselä joissaki paikoissa Toornionlaaksossa 2018-2019. ¶
Jan Johansson Jordryhmästä oottaa ette saa säveltää Revontulitien yhessä myysikkeritten kans Suomesta ja Norjasta. Valokuva: Yksityinen   ¶
25 tammikuu, 2017 ¶
18 tammikuu, 2017 ¶
11 tammikuu, 2017 ¶
By Birgitta Rantatalo ¶
Göran Johansson, Pirttivuopio, oon puhheenjohtaja paikalisjärjestössä, SK-LT Kierunassa, joka synty helmikuussa 2019. Kuva: Privaatti  ¶
STR-Tn nuoriin paikalisjärjestö oon kokenu lentävän alun. Yli 200 jäsentä oon vuen sisäle liittyny Svenska Kväner- Lantalaiset:hiin, SK-LT! Viimi kesänä jokku jäsenet järjestyksestä oon hommanheet jänkkäniityitten kans ja syventynheet vanhanaikhaisheen käsityöhön.  ¶
-Met olema tulheet aivan eri asenthoon ko yhistymmä STR-T:heen menny vuona. Met kohtaama viranomhaisia ja politiikkeriä ja saama tietää kaikesta mitä tapahtuu eli on tulossa, sannoo puhheenjohtaja Göran Johansson. Siinä oon mahottoman paljon etuja ja met olema tavattoman kiitolisia siittä. ¶
-Jokku käskevä itteänsä tornionlaaksolaisiksi, toiset lantalaisiksi eli kvääniksi mutta methän olema sammaa kansaa. S’on päivänselvä asia kuulua samhaan järjesthöön ko STR-T siksi ko sillä met tulema lujemaksi. ¶
SK-LT:lä oon paikkansa Kierunassa. Ylikattava päämäärä oon tulla nähtyksi ja tunnustetuksi alkukansana valtiolta, samoila ehoila ko saamelaiset. Se antais kväänile korkeaman staattyksen ja oikeuksia jokka uupuva tänäpäivänä. SK-LT oon, STR-Tn paikalisjärjestönnä, kirjottannu tämän täheliseksi kohaksi säänthöin. ¶
-Jos meät luokitethaan alkukansaksi niin met saama takasi meän oikeukset jokka valtio oon meiltä vieny, esimerkiksi pyytö ja kalastus. ¶
Mutta niitä löytyy muitaki aijankohtasia kysymyksiä. ¶
Jänkkäniittyjen heinänteko. SK-LT pittää tähelisennä tehtävännä opettaa lantalaisitten kylttyyrihistuuriaa. Kuvat otethiin elokuussa Nikkulahessa. Kuva: SK-LT  ¶
Ottava takasi paikannimet  ¶
Jäsenet kohtaava jonku kerran kuukauessa ja net jaethaan silloin ryhmiin jokka käsittelevä eri yinkysymyksiä. Siinä käsitelhään esimerkiksi kielikysymystä, lannankielen revitaliseerinkiä ja Jellivaaranvarieteettiä. Net varieteetit joita puhuthaan Malmikentilä/Kierunassa oon ilhmesesti enniiten uhatut. ¶
-Met tehemä kans työtä ottaaksheen takasi alkuperäset paikannimet. Met olema tehnet karttoja, esimerkiksi Kangosenkoskesta Vistadalenhiin (Vistaslaakshoon), mutta kans muista osista Kierunan kuntaa, missä alkuperäset nimet näkyvä. Paikalisosasto vaikuttaa kans kylttyyrihistuurialishen oshan: tulevat sukupolvet häätyvä saa tietoa kunka heän esi-isät tehit maanpruukityötä ja minkälainen lantalaisten arkipäivä oli. Viimi kesänä jokku sait esimerkiksi oppia kunka jänkkäniityt tehthän ja kunka rehothan heinät ja kalastethan vanhala mallila. Yks osa kylttyyrihistuurian säilyttämisessä oon ette hakea vanhoita kalastusnevvoja, sannoo Göran joka itte oon kasunu ylös Pirttivuopiossa kalastavan isän kans. ¶
-Met olema yhistämässä häften jossa on kuvia ja nimiä nevvoista joita käytethin heinärakenustyöissä ja niittämisessä, met halvama selittää kunka niitä käytethin. ¶
– Monela eri konstila met yritämmä ottaa talthen ja panna pränthin lantalaisitten histuuriaa. ¶
Jättää pruukineuvoja myseymhiin  ¶
Göran oon säästäny monta neuvoa joita hänen sukulaiset monta polvea taapäin oon käyttänheet pyynissä ja kalastuksessa. Norska kveners forbund – Ruijan kveeniliitto oon ottanu halthuun monta niistä ko net oon rakentamassa myseymmiä kväänitten histuurian säilyttämisen vuoksi. ¶
-Mie olen lahjottannu vanhoja pölkkyrekiä, karhon- ja hukansaksia, puuharavoita… ¶
Göranin innostus uutheen kotiseututalhoon Pirttivuopiossa, joka sisältäis myseymmin, oon jähtyny merkittävästi jälkhiin lääninhallituksen hylkäyksen kolmen perheen hakemuksele joku vuosi sitten. Perheitten taistelu oli käynissä 12 vuotta. Ette Norja nyt ottaa taltheen mitä ulkohuohneista löytyy Göran näkkee toiseksi parhaana vaihtoehtona. ¶
-Me kväänithän olema olhet täälä pohjoisessa ennenko maanrajat veethin ylös Ruottin ja Norjan välilä 1751. Methän olema sammaa kansaa. ¶
5 lokakuu, 2020 ¶
10 syyskuu, 2020 ¶
1 syyskuu, 2020 ¶
By Birgitta Rantatalo ¶
Villakankhaasta tehtyn saunahatun kans pystyt istuhmaan kauemin lämpimässä saunassa. Kuva: wish.com  ¶
Halvaks voija paremin ja ellää pitemphään? Sauno! Tähhään tuloksheen lääkärit ja prufessori Hans Hägglund oon tulheet ko net oon yhistänheet tietheelisiä havantoja kirhjaan.  ¶
-Saunominen pienentää riskiä kuola syän- ja suonitauteihiin ja vähentää riskiä kehittää temensin, keukkotautia eli ette sais aivovuo’on, sannoo ”saunatohturi”  ¶
Nyt oon tietheelisiä havantoja jokka näyttävä lämmön pusitiivisiä vaikutuksia ruuhmiin ja tulokset oon kohtapa hämmästyttävät. Saunomisen saattaa verrata keveämphään motsuunihetkheen missä syän ja suonet saava tehhä työtä, jonkulainen jymppa suonile. Mutta tämä vaati ette saunot sangen ussein, mielehäänsä 4-7 kertaa viikossa. Mutta tehon huomaa jo ko saunoo 2-3 kertaa viikossa, näin tutkimukset sanova. ¶
Ollu Sunderbynin siukkatuala töissä  ¶
Hans Hägglund oli monta vuotta töissä Sunderbynin siukkatuala, hematolooki-osastolla. Se oon kans luenoittija ja lääketietheelinen neuvonantaja Sauna-Akatemiassa (Bastuakademin), jonka toimipaikka oon Kukkolankoskessa, Tornionlaaksossa. ¶
-Met emmä vielä ole pääsheet käynthiin lapuratuurian kans pantemin syystä, siukkahoijan palkkaväki oon ylösotettu toisissa asioissa. Uskottavasti met pääsemä käynthiin kesän jälkhiin, 2021. ¶
”Mie saunon kohtapa joka päivä”, Hans Hägglund sannoo ja pittää sen rentoutumisen tapana häthäisen työpäivän jälkhiin. Kuva: Privaatti  ¶
Onkos mikhään ihmetyttäny sinua erityisen paljon tutkimuksessa, mitä sie olet käyny läpi?  ¶
-Suomalaiset tutkimukset, jossa lähtökohtana oon ollu saunominen, kertova 2300 itäsuomalaisen miehen tilantheesta, niitten syämestä, suonista, stroukista ja temensistä. Tulokset niistä näyttävä ette vaikutukset oon oottamattoman isot. ¶
Tutkimukset ottava huomihoon muitaki tekijöitä niinku ikä, fyysinen aktiviteetti ja alkkuhoolitavat. ¶
-Puhuthaan hyvistä elintavoista jokka pitentävä elämää niinku motsuuni, taistelu ylipainoa vasthaan, ettei polttaa ja ette pittää jua kohtuulisesti. ¶
-Se yllättää minua ette lämpö näyttää olevan niin tehokas. ¶
Selitys oon hikkolemisesta kiini, kyky jonka mennee harjottelula parantaa. Ko palavoittet niin kroppa (ruumis) jähtyy, sillä ko se pyrkii pitähmään 37 kraijaa vaikka saunassa oon paljon lämpimämpi. Ko kroppaa (ruumista) pakottaa olheen lämmössä se johtaa jonkilaisheen suonijymnastiikhiin; suonet paisuva ja kutistuva. Mitä helpompi sulla oon hikkoila, sitä pitemphään sie pystyt istumhaan saunassa. ¶
Halvaa poistaa myytit  ¶
Hans toivoo ette kirja herättää innostusta kaikissa, jokka halvava ellää pitemhään ja voija paremin, kans siukkahoitotyöläisissä. Toinen päämäärä kirjala oon ollu ette poistaa myyttiä ja tua faktaa (tietoa). ¶
-Mulle oon iskeny silhmiin ko ulkomaila panthaan tauluja ulkopuolele saunaa, missä varotethaan ihmisiä saunomisesta jos niilä oon syän- ja suonitautia eli keukkotautia. ¶
Selitys varotuksheen, se sannoo, oon ette tieto saunomisen vaikutuksista oon hyvin vähilä eikä yhthään siittä mitä oon olemassa kuulu lääkärinkoulutukshiin. ¶
-Silloin oon helpompi siukkahoitopärsunaalila luopua siittä. ¶
-Mutta ei kukhaan, jolla oon parantumattomat tauit tartte pölätä saunomista, sen tutkimus näyttää. ¶
Tähelistä oon saunoa säänölisesti ja ussein vaikutuksen saaminen ei ole kiini siittä kunka kauon sie sielä olet joka kerta. Kuva: pexels.com  ¶
Kunka ussein pittää saunoa saaksheen vaikutuksen?  ¶
-Vaikutukset oon toettu ko saunoo enämpi ko kolmesti viikossa. Mutta vaikutuksen merkkiä näkkyy jo 2-3 saunomisesta viikossa. Mie uskon ette s’oon niinku muutenki trääninkin kans: parempi marsia kerran viikossa ko ei ollenkhaan. ¶
-Paljon tästä kytkee rentoutumisheen ja saunominen vaikuttaa pusitiivisesti yhteiselähmään niin kyllä kokemus vaikuttaa, ette voipi hyvin. ¶
Ko METavisi tekkee tämän haastattelun Hansin kans telefoonin kautta niin se oon justhiins astunu ulos saunasta Stokholmin Södermalmissa. ¶
-Mie saunon lähes joka päivä. Olen riippuvainen siittä. S’oon tapa rentoutua kiihreisen työpäivän jälkhiin, mielehääns trääninkin yhistyksessä. ¶
Löytyykös tutkimusta siittä kunka kauon saunassa pittää istua?  ¶
-Suomalaisissa tutkimuksissa ei näytä ette olis isompaa eroa. Tähelistä oon saunoa säänölisesti ja ussein, ei kunka kauon oon sisälä joka kerta. ¶
-Mutta mie tykkään ette pitäis olla siihenlaihiin ette enämpi vaikutusta sais mitä pitemphään istuu. ¶
Hans suosittellee saunahattua sille, joka saunoo oikeen kuumassa. ¶
-Saunahatula pystyt isthuun lämmössä paljon pitemphään. Monet ryssäläiset ja suomalasiet käyttävä saunahattua. Se suojaa pään ja kasuvitten lämpöreseptuuria ette sulla ei tulla yhtä lämmin. ¶
-Mie suosittelen ihmisille hankkia semmosen hatun, mielehääns villasta, se antaa hyvän vaikutuksen. ¶
Alaviite: Kirjaa löytyy nätbokhandeln :ista, esimerkiksi Adlibriksestä.  ¶
17 lokakuu, 2020 ¶
5 lokakuu, 2020 ¶
10 syyskuu, 2020 ¶
Met kyselemä METaviisin viien kääntäjän tuntoja. Erling Wandelle oon miehleisin ilmasu meänkielessä – ”olla kenninkillä jostaki”.  ¶
Ikä: 76 vuotta  ¶
Assuinpaikka: Uppsala; oon poissa Korpilompolosta  ¶
Kunka kauan sie oot ollu kääntäjännä?  ¶
– Siittä lähtein ko met alotimma 1990-luvula Tukholman Yliopistossa minun tutkimuslaitoksella meänkielen opetuksen. ¶
Mitäs sie oot aiemmin kääntänny?  ¶
-Enimäksheen mie oon tehny lyhempiä käänöksiä hallinolishiin, tietheelishiin ja teknishiin kirjotukshiin taikka tarkistannu niitten käänöksiä. Ollessa Uppsalan tietokeskuksen (datacentral) palveluksessa tie´on siirron kielentutkijanna (datalingvistik) mie panin kuiten alkhuun v.1992 Meänkielen sanakirjan tekemisen. Matti Kenttä hjelppasi sen loppuvaihheessa. ¶
Mikäs oon suurin haaste ko kääntää ruottista meänkielele?  ¶
– Soon ette löytää vastaavat ja tyyhliin passelit ilmasut vaikkapa uuenaikhaiselle ruottin slangile ja samon teknisille ja hallinolisille termeile. ¶
Mikäs tekkee meänkielestä niin erikoisen?  ¶
– Meänkielen lisäksi oon monia muitaki kieliä, jokka oova olheet ja kehittynheet monikielisessä ympäristössä ja kontaktiverkostossa. Mutta meile, jokka olema kasunheet meänkielen kans, tuntuva tieten monet sen ilmasut ja tunnelmat erikoisilta niinkö niitä ei olis muissa kielissä. Meänkielessä oon vielä se villi hoito, ette sitä puhuthaan kolmea eri päämuunnosta (varieteter), jotka vissiltä kannalta oova keskenhään erilaiset. ¶
Mikäs oon sulle miehleisin ilmasu meänkielessä?  ¶
– Soon, ette ”olla kenninkillä jostaki” – pyöriä kielenpäällä; olla haijua asiasta. Mie opin ilmasun 7-8 ikäsennä ja justhiin Narkkenhiin muuttanheenna yheltä leikkikaverilta, joka oli varsin uusi hänki ja tullu Pempelijärveltä. Sanhaan ”kenning” mie oon törmänny aikusennaki islantilaisessa runnouvessa, nykynorjassa ja yhessä kalixilaisen kirjailian Anna Rönnkvistin kirjassa. ¶
Kunkas sie näet meänkielen tulevaisuuen?  ¶
– Se tuntuu vievän kauan aikaan viralisen tunnustamisen jälkhiin ennnenko kaikki alkaa kunnola käynistyä, vaikka paljon oon viime aikoina tapahtunnu. Suuri propleemi oon, ette joilaki tahoila vaikuttaa olevan vaikea löytää meänkielen oppettajia esikouhluun ja peruskouhluun. ¶
Meänkielensi Matti Junes  ¶
19 toukokuu, 2016 ¶
17 toukokuu, 2016 ¶
14 toukokuu, 2016 ¶
TV-tiimi seurasi Muonion Botoxridersia Ruottin tunturimaisemhaan asti. Kuva: SVT Meänkieli  ¶
SVT Meänkielen uusi dokymentäärisarja Skotergalen/Skuutterihullu kuvvaa skuutterinajointoa Toornionlaaksossa.  ¶
– Ko tyttäret ajavat yhessä pojitten kansa niin aina herrää kilpailuinto, sannoo Niina Pietikäinen, joka kuuluu tyärjänghiin Botoxriders. Siittä met pääsemä nyt.  ¶
– Pojat saattavat sen lisäksi stressaintua siittä ette jokku tyttäret oon paremat aihaan ko het. ¶
Muoniolainen Botoxriders-jänghiin kuuluu ainuasthaan tyttäriä ja sen henki oon kehottaa vaimoittenki ajahmaan itte: ette ei tyytyä vain ookaahmaan matkassa. ¶
Ahti Aasa Juoksengista toimittaa uutta meänkielistä (ja ruottinkielistä) kolmiosasta sarjaa, jota näytethään sunnuntaisin SVT2:ssa. Viiminen osa lähätethään 22 maita klo 18. Kaikki osat saattaa kattoa jälkhiinpäin SVT Playssä. ¶
Ahti selittää ette työ Skuutterihullun kansa oon menny kovvaa vauhtia: ¶
-Met tehimä ensimäisen inspeelningkin febryaarin viimisennä viikonloppuna ja viiminen oli aprillin toisena viikonloppuna. Se oon ollu villin hauskaa hommaa. ¶
Ahti sannoo ette oon ollu helppo löytää ”skuutterihulluja” Toornionlaaksossa tähhään prugramhiin. ¶
– Joka yks ja joka toinen oli joko itte semmonen eli tunsi niitä kymmenkunnan. Skuutterihomma oon toela osa elämää täälä ylhäälä. ¶
Ahti Aasa Juoksengista oon ollut töissä SVT:n satsauksessa Skuutterihullu tänä kevväinä. Kuva: SVT Meänkieli  ¶
36-vuotias Botoxridersin Niina Pietikäinen kokoaa tuntheita sen jälkhiin ko hään oon ollu ensimäistä kertaa tv:ssä: ¶
– Se oli oikeen ilkeätä nähhä itteä tv:ssä, mutta mie tykkään ette tiimi sai kiini siittä ajamisen innosta hyvin. ¶
Hään oon kyllä saanu vähän huomautuksia tutuilta jokka oon nähneet ensimäisen osan kappalheen jossa hään oon juuri alkamassa itkheen. ¶
– Mie en pruukaa olla niin tuntheelinen. Mutta se oli niin erityistä Ahti Aasan ja valokuvvaajan Sofia Wernerin kansa. Kontakti meän välilä onnistu niin hyvin ja met tyttäret unohtimma kerrassa ette met olima puhumassa koko Ruottin kansale. ¶
– Skuutterin ajaminen oon yksi tapa päästä ulos luonthoon ja 800 kybiikin konheen hallittemisen tunne oon paha lyä. Meile skuutterinajaminen oon yhtä luonolista ko aijaa pyörälä. ¶
Botoxridersin kuttumus oon kehottaa tyttäriä ajahmaan skuutteria. Tässä Niina Kallojärvi, Niina Pietikäinen ja Marika Vehovuori. Kuva: SVT Meänkieli  ¶
Mutta kesilä ko ei ole lunta?  ¶
Silloin met ajama vesicrossia järvelä. Niina Kallojärvi meän tiimistä oon kaksi kertaa tullu toiseksiparhaaksi Suomessa, hään oon oikeen hyvä. ¶
Toimittaja Ahti Aasa selittää inspeelningkistä: ¶
– Se oon tuntunu oikeen isolta etulta ette saa seurata näitä ihmisiä ja päästä tuntemhaan niitä nyt kevättalvesta. ¶
Into Skuutterihulhuun on olli suuri, treileriä verkossa oon jaettu kauhean monta kertaa. ¶
– Reaksjuunit oon olhee peukalo ylös, sannoo tyytyväinen Ahti Aasa. ¶
17 toukokuu, 2016 ¶
14 toukokuu, 2016 ¶
13 toukokuu, 2016 ¶
Sebastian Brännvall, kraaffinen tisaineri, ja Oskar Norberg Lundmark, prujektinjohtaja oon uuen kraaffisen prufiilin takana. Kuva: Yours  ¶
STR-T saapii uuen kraaffisen prufiilin painotuotheile ja vepile.  ¶
-Lovikkamönsteri prufiilissä näyttää aukeimen föreninkin joka toimii syämestä ja tukkee ihmisten tasaarvoa, sannoo kraaffinen tisaineri Sebastian Brännvall Yours komynikasjuunivirastossa Luulajassa.  ¶
Vuosikonkressissä 2015 käsitelthiin motsjuuni Kjell Havrinkiltä, johtokunnan jäsen Toornionlaaksolaiset Stockholmissa joka tykkäsi ette STR-T pitäs ottaa esile kysymyksen yhtenäisestä markkinointimateriaalista. ¶
Vuosikonkressi oli sammaa mieltä ko johtokunta: liiton kraaffinen prufiilityö oli jälissä ja oli tarve yhtheisestä ja yhtenäisestä materiaalista. Niin painotuotheile ko vepin ulkonäöle. ¶
Vuenvaihtheessa Yours kommynikasjuunivirasto pani työn käynthiin ja Sebastian selittää ette se oon menny siepeästi. Hään sai heti selviä visjuunia liitolta heän arvopohjasta ja histuuriasta. Nykyaikhainen, aukein, sisälyttävä ja etheenkattova olit kans tärkeitä sanoja joita piti ottaa huomihoon. Tehtävä oli ette näyttää sen färilä ja mallila. ¶
– Osa haastheessa oli kans ette köyttää yhtheen kaikki paikalisosastot, silti tunnusmerkki joka liittyy vetheen, sannoo Sebastian.  ¶
Tunnusmerkissä (eli lokassa) väylä ja sen liikkuminen oon myötä Meänflaun färissä sininen, keltanen ja valkea. Alkuperäset färit oon saahneet seuraa toisarvofäritten kans vihriäinen ja lämmin keltanen päälimäisissä ja tekstissä. ¶
Uusi lokotyyppi liittää väylän liikkumisseen. Kuva: Yours  ¶
Lovikkamönsteri tunnusmerkkinä  ¶
Syämenmallinen pohjonen mönsteri (Lovikka) oon otettu esile ja saatethaan käyttää koristuksena painotuotheissa. ¶
-Mönsteri näyttää aukeimen föreninkin joka toimii syämestä ja tukkee ihmisten tasaarvoa. ¶
Kuottu mönsteri liittyy kans yhtheen kotikhaalisuutheen ja Toornionlaakson käsityöperintheesheen. ¶
Syämenmallisen Lovikkamönsterin saattaa käyttää ositten rajana eli koristuksena. Kuva: Yours  ¶
Oonkos ollu vaikea työ?  ¶
-Ei, meilä oon ollu hyvä komynikasjuuni meän ja liiton keskelä, sannoo Sebastian. Työ tuli helpompi silti ette meilä Yours:issa oon yhtheyttä Toornionlaaksoon. ¶
-Haaste meile oon ette antaa mitä asiakas halvaa ja tässä komynikasjuuni STR-T: n kans oon ollu oikheen hyvä suurela avomielisyyelä. ¶
STR-T:n johtokunta oon ottanu vasthaan esityksen hyvin ja tykkää konseptistä. Esitys oon nyt paikalisosastoissa ja muila jäsenillä ette saa useaman antamhaan mielipitheen. Viimisthään ensimäinen päivä toukokuuta johtokunta halvaa mielipitheet meilin kautta [email protected]  . Sano sieki mitä tykkäät! ¶
Nootti: Yours oon kans kraaffisen prufiilin takana Norrbottenin laakin miesten koripalloliikassa BC Luulaja.  ¶
Esityksiä mainoksille missä oon uusi prufiili. Kuva: Yours  ¶
15 huhtikuu, 2016 ¶
14 huhtikuu, 2016 ¶
13 huhtikuu, 2016 ¶
Jellivaarassa rakenethaan parasta aikaa uutta vanhustenasuntoa, Forsgläntan, joka osaksi aiothaan tehhä sopihmaan kolmele minuriteetile. Kuva: Jellivaaran kunta  ¶
Jellivaarassa rakenethaan justhiinsa yhen- ja kahenosaston vanhustenasuntoa, Forsgläntan, toornionlaaksolaisele, saamelaisele ja ruottinsuomalaisele minuriteetile. Hoito- ja huolenpitoprugrammin viimisenvuenopiskelijat oon saahneet tehtäväksi planeerata osastoitten sisältöä.  ¶
-Se oon ollu uskomattoman intressanttia, sannoo koululainen Louise Isaksson Männikkö Önbäck.  ¶
Työtä oon esitelty majkuussa Jellivaaran kunnale brosjyyrinä, joka oon koottu yhtheen Välkommakoulun UF (Ung Företagsamhet)-liikheen avula. Yksi kolmesta opiskelijasta, Louise, selittää ette se oon tuntunut oikeen innostuttavalta tehhä ”oikeata” työtä, josta piiain saatethaan nähhä tuloksia jo oktuuperissa, ko asunto vihithään. ¶
Jellivaara oon vuesta 2000 asti meänkielen, saamen kielen ja suomen toimintaaluheena ja vanhustenasunto oon osa sitä työtä jota tehhään minuriteetitten kieltten ja kulttuurin säilyttämiseksi. ¶
Oppilhaitten tehtävhään oon kuulunut käyvä Kirunassa Gläntanissa, joka oon vanheemitten meänkieltä puhuvitten osasto. Net oon kansa ottanheet yhtheyttä eri instansitten kansa siinä tarkotuksessa ette saa enämpi tietoa, esimerkiksi Demensiförbyntin ja Suomi-liiton kansa, ja vielä sen lisäksi intervjyyata minuriteethiin kuuluvia vanheemanpuolisia asukhaita. ¶
Jennifer Nilsson, Reihane Rad ja Louise Isaksson Männikkö Önbäck Välkommakoulun Hoito- ja huolenpitoprugrammista oon nuvemperistä asti valmistelheet brosjyyriä, joka toivothaan antavan hyvän kuvan Koskenaukion uusista minuriteettiosastoista. Kuva: Privaatti  ¶
Kunkas se tullee näkyhmään ette tässä oon kysymys minuriteettiprugrammista?  ¶
– Osaksi kalustosta ja ruasta, jota sovitethaan täälä asuville. Mutta tämän lisäksi aktiviteetistä ja henkilökunnasta, jonka oon pakko osata kielet, sannoo Louise. ¶
Mitä tullee demensisairaihiin mööpelit häätyvät olla asuville sopivia, hään huomaottaa. Esimerkiksi pitkistä koritoorista tehhään monta lyhympää kungastoolitten, puusta tehtyitten sohvitten, vanhoitten käyttökampheitten ja entisaikhaisten tauluitten avula … ¶
Ruoka planeerathaan sen jälkhiin ko mihinkä sielä asuvat oon harjaintunheet: lihakeittoa, poronlihhaa, kahvijuustoa ja muuta jota yhistethään näihiin kulttuuhriin. ¶
Oppilhaat oon työn aikana käyhneet läpi monen hallintokunnan bydjetin vuelta 2014 ja nähneet kunka minuriteettipiitraakit oon jaettu vanhustenhoijossa. Siittä näkkyy ette Kiruna myönsi enämpi ko tuplat vanhustenhoithoon verrattunna Jellivaahraan samana vuona. Mutta se oli silloin ja uusi osasto tullee varhmaan muuttamhaan tätä kuvvaa. ¶
Onkos teilä toivomuksia tulevasta työpaikasta tässä asunossa?  ¶
-Kyllä se olis ollu mukava, mutta ko kukhaan meistä ei saata kieltä, sannoo Louise. Ja se oon tärkeätä ette osastoissa oon pätevää työvoimaa. ¶
24 huhtikuu, 2016 ¶
21 huhtikuu, 2016 ¶
19 huhtikuu, 2016 ¶
Lennart Rohdinilla oon aikaa jyyhniin 2017 asti selittää kunka minuriteettipolitiikkaa voitais parantaa. Kuva: Susanne Redebo  ¶
-Siittä ei ole eppäilyäkhään ette kulttuuri- ja demukratiiministeri Alice Bah Kuhnkela oon pyrkimyksiä vahvistaa minuriteetitten oikeuksia, sannoo Lennart Rohdin siittä ette hään oon saanut tehtäväksi tutkia kunka minuriteettipolitiikkaa saattais vahvistaa. Mutta kysymys oon kunka met saatama estää kuntia olheen välittämättömiä siittä perustuesta johonka kaikila minuriteetilä oon oikeus.  ¶
Septemperin alussa hallitus esitti uutisen, ette nyt tehhään tutkimus siittä, kunka lakia viiestä kansalisista minuriteetistä nouatethaan. Tehtävhään kuuluu kansa pyyntö esittää kunka näitä oikeuksia saattas vahvistaa. Entinen valtiopäivämies Lennart Rohdini oon nimitetty yytreetariksi mm. siksi ko hään oon perilä näistä asioista ja siksi ette hään oon kovasti innostunnut niistä. ¶
-Sain kysymysken jo viimi kevväinä, sannoo Lennart, ko met kohtaama häntä mupiilin kautta Ljusdalissa, jossa hällä oon toinen kotipaikka. Mie olin alussa aika eppäilevä. Mie ymmärsin ette se olis aika hankala keritä tehhä sen valhmiiksi ennen seuraavaa vaalia (2018). ¶
Hään orjaili kansa vähän sitä, ette direktiivit tulisit olheen liian tiukat. Mutta osottautuki ette oliki päinvastoin. Net oon oikeen väljät ja kyse oon siittä, kerkiääkö hään tehhä kaikki osat valhmiiksi ennen jyyniä 2017, joka oon pantu lopetuspäivämääräksi. ¶
-Saan tehhä minkä voin, tämä oon kuitenki tärkeä kysymys. ¶
Suuriin osa kunnista ei hoija asioita  ¶
Työ alkaa sillä, ette Lennart kohtaa ministerin ja ette het neuvottelevat keskenhään siittä, mitä asioita sopis priuriteerata. Tehtävhään kuuluu mm. ette viitata minuriteettipolitiikan heikkoukshiin ja vahvoihiin puohliin, ehottaa kunka määräyksiä soppii seurata, kunka valtion perhäänpion sopis järjestää ja tutkia mitä saattas tehhä ylheisesti samhällin minuriteettitietämyksen parantamiseksi. ¶
Yytreetninki oon tulos siittä, ette oon kritiseerattu, kunka minuriteettlakia seurathaan. Ennenko tullee päätös uusista hallintokunnista hallitus halvaa tutkia puutheita. Tutkimuksissa oon tullut framile esimerkiksi ette maan 290:stä kunnista ei ees puolet pyri täyttämhään laissa säätettyä perustukea minuriteetile (oikeus informasjuunista ja osanottamisesta). ¶
-Planeeraus- ja rakenuslaista kunnan virkamiehet ei saata koskhaan sanoa ette het ei ole tietosia muutoksista lainsäätänössä. Mutta sen het tekevät ko oon kysymys minuriteetitten oikeuksista. ¶
Mitäs sie toivot tästä yytreetninkistä?  ¶
– Prupleemiä oon erityisesti kahesta asiasta. Toinen oon koulu ja äitinkielenopetus, opettajat, opetusvälihneet ja tämmöset, mutta sitä tutkii nyt koulutusdeparttementti. Toinen asia, joka kuuluu minun oshaan, oon perustuki. ¶
Niissä 75:ssä kunnassa, jokka kuuluvat hallintoalueesheen, jossa oon joku näistä kolmesta kielistä meänkieli, suomi ja saame, minuriteettipolitiikka toimii siksiki hyvin, Lennart painottaa. Mutta muista kunnista vain piolinen oon ollenkhaan välittänny koko asiasta vaikka oon kulunut jo seittemän vuotta siittä ko laki synty. ¶
Perustuki oon se suuri haaste  ¶
-Kunkas sais kaikki kunnat ymmärthään ette laki koskee heitäki? Tässä tarvithaan paljon neuvottelua ja tukea siittä minkälaisia keinoja saattas käyttää. ¶
-Jos tullee uusia lakia suunittelu- ja rakenusalalta niin kukhaan ei sano ette ”ei meilä ollu aavistustakhaan niistä”. Mutta näin sanothaan minuriteettilaista. ¶
Kauhistuttava oon kansa koko samhällin iso tietämättömyys minuriteetistä. Samala sielä löytyy uteliaisuutta ja intressiä ko ihmiset vain saava vähänkhään tietoja, sannoo Rohdin. ¶
-Tietämättömyyttä ei ole vähhinthään hallituksen kansliissä. Koulu oon pannu niin tehokhaan märän filtin meän minuriteettien histuurian yli ette ihmiset ei ollenkhaan tunne sitä. ¶
Metavisi aikoo tulevaisuuessaki välittää tietoja yytreetninkityön tiimoilta. ¶
14 syyskuu, 2016 ¶
8 syyskuu, 2016 ¶
7 syyskuu, 2016 ¶
Björn Ylipää tuntee, ette hään oon ko fangittunna maanpakolaisena Skoonessa, minne hänen työ oon hänet vienny: -Mulla oon kaipu kothiin joka päivä. Kuva Janus Langhorn  ¶
Björn Ylipää oon entinen pitsantekiä Pajalasta ja hään kaipaa kothiin. Tässä oon syy siiheen, ette mies, joka räätälöittee yrityksille Euruupassa ruuan ja taitheen elläymyksiä, julkasee nytten kirjan Smak av Norrsken (Revontulten maku). – Mie en vahannu revontulia ko mie asuin siellä ylhäällä, mutta nytten mie itken niitten perhään, Björn sannoo.  ¶
Björn oon 54-vuotias ruokaplaneeraaja, joka nostaa Tornionlaaksoa framile melkein kaikessa, mitä hään tekkee. Hänen företaakin nimi skoonelaisessa Löddeköpinkissä oon ”Näkymys murkinasta – Ruuan kertomaa” (Måltidsvision – Storytelling by food) ja hällä oon afäri-iteanna maustaa elläymyksiä, tuotheita, mysiikkia, mijööhoitoja … Niin, ties mitä hyänsä. Hään oon maustannu Volvon tapahtuman Malmössa, ilmastokysymyksiä Ruottin suurlähetystölle Washingtonissa ja Bo Kaspersin mysiikkia levyn julkistamistilasuuessa Stokholmissa. Ruottin kyltyyritalo Pariisissa anto hänen serveerata hirvikeittoa avotulelta valtakunnan pelimanni Fredrik Hangasjärven haitarimysiikilla. Björnillä oon mettätyömiehen tausta. Tämän jälkheen hänestä tuli krouvinpitäjä Pajahlaan ennenko hään muutti Grythyttanin ravintolakouhluun. Sielä kaks kylttyyria kohtasit. Värmlannissa havaittit, ette hällä oli toisenlaisia ruoka-assosiaatioita ko kyrssikavereilla. Kirsikka ja seljankukka eivät kuulunheet hänen käsitemailhmaan. Näitten siihaan tulit kotoset haijumuistot, joihin hään tarttu. Avotulen sau jäälä, soitten tuoksu ja hyttiäisten surina. ¶
Joka päivä kaipu kothiin  ¶
Justhiinsa nämät tuoksumuistot 1970-luvun Pajalasta luovat perustan lokakuula julkastavalle kirjalle Revontulten maku. Punasenna lankana oon kaipu kothiin. – Mulla oon kaipu kothiin joka päivä. Mie pohin kirjassa, mistä tämä minun kaipu koostuu. Kaiphuusta lapsuutheen, ystävitten perhään, luonthoon…? En mie ossaa sanoa. Kirja alkaa sillä ko raavas Björn matkustaa kesämökile Lovikhaan, lyöpii pitkälheen lumheen ja oottaa revontulia, ette löytää niitten maun. – Sillon mie hunteeraan, ette mitä koranusta mie oon tekemässä? Minun häätys hommata ittelle oikea työ. ¶
Björni onki montaa kertaa kohannu käsityksen, ette ole mithään merkitystä pyörittää yritystä elläymyksillä ja tyrismilla. ¶
Pakolaisvirta mielessä  ¶
Björni laittaa kirjassa haiju- ja tuoksumuistot suuremphaanki yhtheytheen ja puhhuu mailman pakolaisvirrasta. Monet meistä reisaava läpitte elämän heän muistossa aivan toiset ajat ja paikat. Kirja kuttuu lukijaa matkale pohjosseen esimerkiksi resähtillä ´Kasta kupissa uuela tavala´ ( fenkolin ja valkosipulin kanssa). Reseptin takana oon muuan tukholmalainen. ¶
– Soon piian niin, ette meän häätyy lähteä reisun pääle, ette tapahtus kehitystä? Itte mie en vahannu revontulia ko mie asun sielä ylhäällä, mutta nytten mie itken niitten perhään. Ko muuttaa niin alkaa kaipaahmaan hoitoja, joile aiemin antannu mithään arvoa. ¶
– Sittemmin mie olen alkannu kaivata soitten perhään. Aivan kirotun hullua ittessään. ¶
Björni pallaa vuuessa pohjosseen kuuesta kahekshaan kerthaan joko privaatisti taikka sitte työhöön liittyen. Syksyn hirvijahtia hään ei halvaa jättää välhiin. ¶
Juustoveittiä mettämiljöössä 2003 Milanon Huonekalumessuila, ruottalainen muotoilu. Kuva: Måltidsvision  ¶
Tornionlaaksossa aartheita  ¶
Pajalan pojan usseitten yrityselämäkontaktien jälkheen hään näkkee, ette pohjosen kylttyyrin perhään oon vetoa. ¶
– Meissä ylhäällä olevissa nähhään mystiikkaa ja meitä kohthaan tunnethaan uteliasuutta. Met itte vain olemma niin kirotun huonot tätä markkinoihmaan. Met emmä käsitä, minkälaisten aartheitten päälä met istumma; tällä aluheella oon loputtoman paljo tehtävissä. ¶
Björn kuttuu itteehään miehluusti Norrlannin lähettilhääksi. Hänen missionna oon ”fangita” syrjäseutu, sisämaan propleemi ja pienimuotonen ruo´an valmistus. ¶
– Met Tornionlaaksossa olemma tuhattaitureita ja siittä met saamma olla ylpeät. ¶
Revontulten maku-kirja julkasthaan lokakuussa ja sitä saapii Adlibrikseltä ja myös kotisivulta http://www.maltidsvision.se/ ¶
Meänkielensi Matti Junes  ¶
Kaunis kärsimys näyttää lohen vaellusta ylös Tornionväylää. Kuva: Janus Langhorn  ¶
15 syyskuu, 2016 ¶
14 syyskuu, 2016 ¶
8 syyskuu, 2016 ¶
Kappale 953 HPDA oon syntyny rakhauesta Haaparannale ja rakhauesta ihmiselle. Sebastianin suunitelma oon ette tehhä kappaleita teemala Tornionlaakso. Valokua: Privatti.  ¶
Rappikappalheela joka ylistää rakhautta Haaparanthaan ja elähmään, Sebastian Westin-Viippola pääsi Spottifain ”Release Radarhiin”.  ¶
– Mie halvan ette net jokka oon jäähnee sinne ylös saattava olla ylpeät Haaparannasta ja ette net ei missään nimessä häpeä heän taustaa, sannoo 25-vuotias.  ¶
953 HPDA oon syksyn aikana leviny netilä koko Ruottissa ja varhmaan rajojen ulkopuolelekki. Sebastian Westin-Viippola, syntyny ja kasunu ylös rajakaupunkissa, oon kappalheen takana. Poika oon meetiassa selittänny enniten hänen katkenheesta sölästä ja hänen lujasta halusta ottaa elämän taltheen. Nyt hään oon ottanu mysikaalisen jättiläisaskelheen. ¶
Artistinimi oon TornedAlien ja mysikkiviiteossa 953 HPDA oon strooffia ruottiksi ja meänkielelä. ¶
HPDA 953, ja  ¶
Se oon Sebastianin ensimäinen oma kappale missä hään oon tehny kaikki alusta saakka. ¶
Mysikaalinen ylistys hänen omile juurile ei ole kirjotettu semmoselta joka oon kasunu ylös jitarri käessä. ¶
– Ei,ei, mie olen ollu niin epämysikaalinen ko sitä saattaa olla. Sitä saattaa harjottaa kykyä. ¶
Sebastian alko pellaahmaan ko se oli kahenkymmenen! ¶
Tekstiä sen siihaan hään oon aina kirjottannu ja se seuraa hänen yritystä ette ”tutkia mitä minun päästä löytyy, ette kytkeä ajatukset kokhoon.”  ¶
Halvaa selittää elämän maholisuuksista  ¶
Nyt hään valmistautuu ette jälkhiin uuenvuen selittää nuorile kunka arvokasta se oon ette ottaa elämän taltheen. Hällä oon ittelä kokemusta kunka ankara elämä saattaa olla, mutta kans kunka tärkeä se oon ette arvottaa sen mitä sulla oon. Hään halvaa antaa toivetta nuorile ja näyttää ette paljon oon maholista vaikka oon vastakäymisiä. Hänen oma takaisku tuli hälle 2015. ¶
Kahen kaverin kans hään aiko tutkia buddhismiä ja kohtasi Dalai Laman Indiassa. Pikkusta ennen vahinkoa Sebastian oli ollu hiljasuuessa kymmenen päivää ja metiteeranu. ¶
– Met olima menossa yhele vesiputtouksele Himalayassa missä met meinasimma ripustaa meän hängmatot ja nukkua niissä vyön yli ¶
Ko hään putosi net 7-8 meeteriä jyrkästä vaaranlaijasta ja makasi maassa, tietosanna ette hään oli vakavasti loukkaintunnu, hään tunsi kumman rauhan. ¶
– Tähtitaivas oli niin kaunis, en ollu koskhaan ennen nähny semmosta. Ja mulle tuli semmonen suuri rauha, tunnelma ette ”kyllä se siittä järjestyy”. ¶
Se tuli esile ette hään oli katkassu sölän ja oon tänäpäivänä aivan riippuvainen hänen rullatoolista. Mutta hään ei anna sen estää. Toisinpäin hään oon alkanu Youtubekanalin Loopwhoop missä hään selittä elämästä rullatoolissa, nauru silmässä. Ja ko tämä kirjotethaan hään oon Ameriikassa missä hään oon myötä MM:issä bobissa!  ¶
Sebastian tykkää reisata, se oli reisussa ko hään katkasi sölän. Valokua: Privatti.  ¶
Turvalista olla tornionlaaksolainen  ¶
Sebastian assuu Boråsissa tyärystävän kans ja mysikki oon yks hänen tärkeimistä intohimoista. Sen hään luopii taatturin ääressä missä hään pannee ääniä/instrymänttiä ja nauhottaa oman jitarripelin. Nimen TornedAlien Sebastian oon ottanu suulu-artistinimeksi, mutta hään pellaa monessa muussaki ryhmässä, esimerkiksi Klotets tuffingar yhessä Jakob Göthagerin kans. ¶
– Se olis ollu mukava jos mulla olis ollu rakhaus Haaparannale ja suomalaisele kylttyyrile jo pienenä. Nyt mie tykkään ette se oon tärkeä ette nuoret sielä ylhäälä tunteva ylpeyttä, ette niilä oon turva siinä ette oon tornionlaaksolainen ittessä vaikka olisit missä mailmassa. ¶
– Ei sitä tartte hakea kaikkea ulkopuolela Tornionlaaksoa ko sielä oon jo paljon olemassa. ¶
Katto TornedAliens mysikkiviiteota 953 HPDA, sisälepelattu Haaparannassa: 953 HPDA ¶
Myysikkeri ja boblaskia! Sebastian Westin-Viippola oon älykäs monela alala. Valokua: Privatti.  ¶
28 marraskuu, 2018 ¶
26 lokakuu, 2018 ¶
27 syyskuu, 2018 ¶
Älkää uskoko pessimistisiä rapporttia meänkielen tulevaisuuesta. Keino ette valita informantit uusumin päältä ei toimi minuriteettikielele, meinaa Leena Huss, tutkimusjohtaja Uppsalan ynivärsiteetissä.  Kuva: Susanne Redebo  ¶
Siihen oon suuret maholisuuet ette meänkieli jääpii henkhiin. Viimi kahenkymmenen vuen aikana oon tapahtunnu paljon mikä oon antanu kielele vauhtia. Kirjoja kirjotethaan, artistiä ottaa ylös kylttyyrin, ynivärsiteettikursia alotethaan ja meetia tuottaa ohjelmia jokka lähtevä kielestä ja kylttyyristä.  ¶
Leena Huss, professori suomenkielessä ja tutkimusjohtaja Uppsalan ynivärsiteetissä, oon optimistinen.  ¶
Leenan työ oon tutkia kansalisia minuriteettikieliä ja erityisesti meänkieltä ja suomea. Joka päivä hään skannaa raporttia ja tietoa netistä tässä aihneessa. ¶
Tässä hään antaa hänen mielipitheen missä meänkieli oon tänäpäivänä.  ¶
Älkää uskoko kaikkia raporttia  ¶
-Vastaaikhoin eurooppalainen rapportti näytti ette asene meänkielelä ja kvääninkielelä oli huono. Net olit haastatelhee nuoria jokka tykkäsit ette meänkieli ei ole niin tärkeä. Mutta jos nuin vain kokoaa ihmisiä sitä saattaa mennä siutti semmosia jokka oon oikeen kiinostunhee! ¶
-Niitä oon monta esimerkkiä nuorista täysistä jokka oon oikeen kiinostunhee kielestä ja ette saa sen pyssyyn hengissä. Se oon päivänselvä asia ette niitä oon pusitiiviä trentiä meänkielessä, erityisesti jos seuraa minuriteettimeetioita meänraatio, UR, saamelaisuutiset, Uutiset… Sielä kuulee ja näkkee ette se tapahtuu. Ei sitä piiain tehhä työtä paikalisesti joka paikassa muutako joissaki kunnissa eli joissaki yhtheisryhmissä, mutta kuitenki. Paikalinen kiinostus ja innostunheitä yksityisiä saattaa jää pois jos hakkee informantit nuin vain. ¶
Muuttakaa lyhyt projektit vakituissiin satsauksiin  ¶
-Astrid Kruukka ja mie aloma kielisuihkun vuona 2003 esikoulussa Pajalassa; sanoja, fraasia, lauluja ja loruja meänkielelä. Täälä oli yhtheyttä föreninkitten kans, leikkiä mitä vanhiimat saatoit käyttää kotona, paljon hyviä iteoita… Kaikki vanhiimat olit ihastunhee ja kläpit alot käythään meänkieltä kotona. Mutta sielä oli huoli ette se katoais ko kläpit tulit kouluikhään, sillon ei ollu tukea kielele. Projekti loppu kahen vuen päästä ja met emmä tiä mihinkä kläpit sitte jou’ut. ¶
-Mie toivon ette nyt, ko hallitus satsaa kansalissiin minuriteethiin, ei laiteta aivan lyhyjä projektiä. Tulisielut jokka tekevä työtä niissä ei jaksa vaikka kunka kauon. ¶
Halu häätyy olla nuorila  ¶
-Jos se olis niin ette ei yhthään kläppiä eikä nuorta opi kieltä, niin met olema hävinheet. Se häätyy löytyä kiinostus nuoremalla polvela ja nuorile häätyy antaa maholisuuen oppia. Se häätyy kans tuntua mukavalta. ¶
-Kriittikkerit meinaava ette issoin osa nuorista lapsiperheistä ei saarnaa meänkieltä kotona vaikka kläpit oppiva sitä koulussa. Sillon unhoutethaan ette se alkaa sillä ette jokku harvat praativa kotona ja vähän kertaa määrä lissäintyy. ¶
Pesimistit ja optimistit kohtaava  ¶
-Jos joltaki kyssyy meänkielen maholisuuksista jää henkhiin niin se sannoo ette paljon oon tapahtunnu. Toiset tykkäävä toisinpäin. ”Se tapahtuu aivan liika vähän ja se mitä essiinty tuli aivan liika hiljain, juna oon menny, se olis häätyny tulla 20-30 vuotta aikaa.” ¶
-Samat vastakohat löytyvä suomen ja saamen ryhmissä. Jokku tykkäävä ette se tapahtuu liika vähän ja mennee liika hithaasti. ¶
-Mutta jos hunteeraa mitä oon tapahtunnu vuen 2000 jälkhiin ko meänkielestä tuli julkinen kieli, niin se oon tapahtunnu villin paljon! Sen häätyy kattoa taappäin ette näkkee kehityksen. Mie en usko ette kieli katoaa, meänkielele oon niin suuri kiinostus. ¶
Monta taattua satsninkiä  ¶
-Niitä oon monta esimerkkiä taatuista satsninkistä. Kierunassa oon alettu kakskielinen esikoulu (Pikku Karhu joka oon suomen- ja meänkielinen). Luulajassa yritethään järjestää merkittävän kakskielisiä esikouluja muun muassa meänkielessä. ¶
-Toinen esimerkki oon kieliaktivisti Daniel Särkijärvi joka leikittellee kielen esile kläppiin kans, se oon hurja. Petakookit oppiva kans hänen kautta kunka saattaa tehhä. Uumajan ynivärsiteetilä oon vasta-alkuskursia meänkielessä ja sielä koulutethaan opettajia kielessä. Muita paikalisia keksintöjä löytyy. Kaikki tutkimus näyttää ette se oon paha onnistua elvytyksen kans jos se ei ole paikalisesti kytketty ihmissiin. Voima ja halu häätyy tulla ihmisistä ittestä. ¶
-Monta pusitiiviä trentiä oon meetiassa: avisia, teevee, raatio ja eri haastatteluja. Se näyttää ette niitä oon paljon enämpi järjestelmiä jokka kuuluva kielen kans yhtheen. Artistit nostava esile kylttyyrin, kirjailiat kirjottava kielelä eli kielestä/kylttyyristä, nuortenohjelmia raatiossa ja teeveessä, uusia filmiä jokka kuuluva meänkielen kans yhtheen… ¶
-Mie uskon paljon kylttyyhriin. Kaunokirjalisuus, filmi ja mysikki vaikuttava ihmisseen syemästi ja näyttää enämpi tuntheita. ¶
Ette ei käyttää kieltä vaikka oon oikeus  ¶
– Raportit näyttävä ette ihmiset ei käytä heän kielelisiä oikeuksia virastoita kohi. Syitä oon monta: se saattaa olla hankala praatia viranomhaisitten kans heän sanoila ja se saattaa kans olla hankala löytää työläisiä jokka saattava kielen. Se oon sama suomen ja saamen kans. Ihmiset oon harjaintunhee praathiin ruottia viranomhaisitten kans ette se tuntuu kummalta ette 10-20 vuen päästä sanoa ette ”tästä ees mie käytän aivan minun ommaa kieltä”. Eihään sitä halva olla käppyrä.  ¶
Ette Stockholmi luultavasti tullee hallintoalue meänkielele 2019  ¶
-Jos Stockholmista tullee hallintoalue 2019 se oon iso asia staattyksen puolesta ja kans rahanjaossa. Se oon STR-T:n ansiota ette näin tapahtuu, net oon olhee hyvin aktiiviä ja lopahnee sen eestä. ¶
-Ette saa hallintoaluestaattyksen meänkielele oon merkiny paljon muile kunnile jokka oon tehnee saman reisun. Sielä kieli ja kylttyyri oon nostettu esile kokohnaans erhiinlaihin ja tullu enämpi tunnetuksi ihmisten keskelä. ¶
26 lokakuu, 2018 ¶
27 syyskuu, 2018 ¶
31 elokuu, 2018 ¶
Nina Oja ¶
Nina Oja oon usseen myötä isossa ELLE-kaalassa Stockholmissa. Kuva: ELLE  ¶
Tornionlaakso saattaa kehua ette oon Ruottin paras muotoilija avisialala. Nina Oja Pajalasta oon saanu palkinon parhaana AD:nä Ruottissa 2020 hänen työstä ELLE avisille.  ¶
-Esittely oon aina ollu tärkeä mulle. Kouluaikana Pajalassa mie tehin paljon työtä leikkaamisen ja liimamisen kans ja olin kranttu färitten kans ette tuli kaunista.  ¶
Kolme kertaa Nina oon numineerattu Sveriges Tidskrifters palkinolle (Ruottin Makasiinitten) ”Art Director of the Year” ja vuona 2014 hään kans voitti – mutta sillon se oli eri tiitteli. ¶
AD, Art Director, tekkee muotoilua eninpäin avisille ja makasiinile vaikka tehtävät oon muuttunhee aijanolhoon. Ninan CV:ssä löytyy töitä muun muassa avisille Glamour, King ja Styleby. ¶
Ninan työmalli ko se tekkee kannen oon järjestys ennenko se sitte ”hajottaa vähäsen”.  ¶
-Minun rolli tänäpäivänä oon tehä työtä ELLE-avisin kaikitten tavaramerkitten kans Ruottissa: muotiavisi ELLE, ELLE Decoration (Koriste), ELLE Mat & Vin (Ruoka &Viini), meän yhenkerranmakasiinissä niinku ELLE Balans ja ELLE Travel (Reisu) ja monessa piilaakassa. Mie piän kans vaarila meän tikitaalisten kanalitten muotoa niinku ELLE.se ja eventtiä mitä meilä oon esimerkiksi ELLE-kaala. ¶
ELLE oon elämänmallimakasiini jolla oon alkuperä Franskassa. Suuntaus oon muoti, kauhneus ja trentiä. ¶
Mikäs oon sinun tyyli AD:nä?  ¶
– Mie tykkään järjestyksestä ja sitte rikkoa sääntöjä. Muotoiluhään oon semmosta sortteeraamista ja suunittelemista mutta sitte häätyy rokata ylös sen ette se tullee kiinostava ja tarttuu silhmään. Niin mie työskentelen: ensin korjaan ja sitte hajotan vähän pynkkimallila. ¶
Nina oon 41 vuotta ja assuu Stockholmissa, heti 20 vuotta se oon tehny muotoilutyötä. ¶
Pajala Sunrise. Kokosivu ELLE avisissa millä oon yhtheys Tornionlaaksoon.  ¶
Huomasiks sinun ammatinvalinan jo Pajalassa?  ¶
-Sielä mie olin töissä paari- ja restaurangiliikheessä. Mutta minun mummu oli taiteilija lisätyönä ja isä oon kiinostunnu taitheesta, mie itte olen aina tykäny lua sisältöä. Jos sitä, niinku mie tehin siihen aikhaan, tekkee enämpi työtä ette spesiaalityö näyttää fiiniltä ko mitä se sisältää, niin sen saapi aatela ette oon veto sinneppäin. ¶
Jälkhiin ko se oli käyny vähin monenlaisia koulutuksia Smålandissa ja Uumajassa se siirty Stokholhmiin tutkimhaan hänen kasuavaa avisikiinostusta. Se sai apua sisaren kaverilta Pajalasta, Maria Björnfot, joka oli töissä yhessä makasiinissä. ¶
-Se oli Maria joka autto minua pääsheen praktikantiksi 2001. Se oon tyypilistä tornionlaaksolaisuutta, se enkkeltti ajatus ”No mitäspä siinä, mie kuulen jos sie saatat tulla tänne praktiseeraahmaan”. ¶
Hyvin onnistunnu praktiikkiaika johti työhön jälimyttäin ja siittä se lähti. Koulutusta muotoilualale ei tullu koskhaan mutta hään teki työtä onnistumisen etheen. ¶
-Mulla onneksi lykästy aika hyvin aika hoppua. ¶
”Mie voin niin hyvin ko mie olen Köngäsenkosken vieressä”, sannoo Nina. Kuva: Privatti  ¶
Sinun työ oon paljon sisustusta ja muotoilua. Oonkos sulla kampheita Pajalasta sinun kotona?  ¶
-Oon ainaki. Kaikki luononmateriaalit tuleva tietenki siittä ko mie kaipaan luontoa, maaseutua ja minun perinettä. Se oon kaikessa myötä. Pahkakuppi heiluu vesikraanan vieressä, minun juustohöylä oon poronsarvesta … ¶
Köökissä heiluu lentovalokua Pajalasta. ¶
Seinää sängyn päälä koristaa maalaus Köngäsenkoskesta, jonka mummu Märta Muotka oon maalanu. Muffa oon muuten Paul Muotka, tunnettu raatioprufiili pohjolassa. ¶
-Mummu oli tärkeä innostaja mulle, mie kuljin paljon hänen matkassa ko mie olin pieni. Köngäsenkoski oon Ninale paras paikka maan päälä. ¶
-Mie voin niin hyvin sielä. Kuohu, volyymi ja voima tekevä ette kaikki stressi ja kaikki ajatukset päässä vaikeneva. Sitä oon tässä ja nyt. ¶
Nina pyrkii hyvhään laathuun ja tisaihniin niin vaatheissa ko sisustuksessa. ¶
-Mie tykkään siittä enkkeltistä ja tykkään mustasta, valkeasta ja peesistä. Mie tykkään rauhalisuuesta privatisti mutta työssä mie saatan konnaila ja ellää trentiä ja färiä. ¶
”Ko mie sain kläppiä mie olen saanu jättää hunteerinkit ette siirtyä takasi Tornionlaaksoon.” Kuva: ELLE  ¶
Ko met puhuma kotiseu’ule siirtymisestä tulevaisuuessa, Nina sannoo: ¶
-Mie olen aina tuntenu ette mie olen Stockholmissa väliaikhaisesti ja ette mie siiryn takasi sinne ylös, ette mie olen täälä vain saamassa elämän taitoa ja tietoa. Mutta ko mie sain lapsia niin mie olen saanu jättää net ajatukset. ¶
Ninala oon kaheksanvuotias tyär joka assuu vuorottain mamman ja papan kans. ¶
-Se praatii stockholmskaa ja se tuntuu vähän kummalta, Nina nauraa. ¶
-Nyt mie hunteeraan enämpi kunka mie saattasin helpottaa minun kaipua olla sielä ylhäälä pitempiä aikoja. Aattele ette laittaa kämpän ja saunan väylän varrela! Saunakylttyyriä mie kaipaan paljon. ¶
Piiain hänen unelmat tuleva totheen jonaki päivänä Parkajoessa. ¶
-Muffa ja mamma oon molemin kasuhnee ylös Parkajoessa ja minun sukulaisila oon pikku kämppäkylä sielä. Se houkuttellee minua ette joskus rakentaa kämpän sinne. Täälä oon tillaa, niin mamma sannoo joka kerta ko met käymä sielä. ¶
7 tammikuu, 2021 ¶
21 joulukuu, 2020 ¶
10 joulukuu, 2020 ¶
By Birgitta Rantatalo ¶
Stefan Lampinen, jolla oon juuret Tornionlaaksossa oon lekenti ruottalaisela pelialala. Kuva: Mats Lundgren  ¶
Tornionlaaksolaisjälkeläinen Stefan Lampinen oon yks Ruottin peliintystriin perustajista. Lekenti joka oon ollu keksimässä tunnettuja tavaramerkkiä, Fifa, Xbox ja Harry Potter.  ¶
-Yks etu ko tullee Luulajasta ja oon ollu paljon Tornionlaaksossa oon ette sulla oon molemat jalat maassa. Mulla ei ole yliopistokoulutustakhaan, mie olen ottanu sen pitkän tien, sannoo Stefan joka johtaa konsylttifirmaa Game Advisor.  ¶
Tänäpäivänä 57-vuotias Stefan käyttää kaiken hänen kokemuksen auttamisheen johtaa puulaakia peliintystriissä. Hään tukkee start-appi-perustajia jokka tartteva neuoa saahmaan vauhtia toiminthaan, ja antaa kans neuoa isomille puulaakile. ¶
-Mie olen vähän niinku tohturi jolle net saattava soittaa ja saa tipsiä. ¶
Alama alusta – ja sillon met tulema Luulajhaan, Hertsöhniin alkupäivinä 1980-lukua. Stefan oon 21 vuotta ja oon vasta alkanu myyhmään rollipeliä vanhimitten karasissa. Näihin aikhoin se ostaa lautapeliä koko mailmasta hänen liikheen, Speltjänstin kautta. ¶
-Siittä tuli syksee, ihmisiä tuli kaukaa, Rovaniemeltä, Ylitorniosta… Net tulit tiiselimersoila ja ostit aika paljon. ¶
1986 tuli siirto Stockholhmiin missä se sai rakentaa pelipuoin Östermalmissa, missä oli muun muassa sälskaappipeliä, erikoisia sakkipeliä, pakkammonia, mailman parhaita pelikorttia Las Vegaksesta. Niin neuon se sai tehtävän olla vastuussa puoiketjun Traditionin rakentamisessa. Tämän kaiken ennenko taattapelit tulit markkinoile. ¶
Se oli Stefan joka toi Trivial Pursuitin Ruothiin 1986 ennen Brion isoa lanseerausta. ¶
-Pieni peli jonka nimi oli Heitä sikkaa tuli kans suuri syksee Ruottissa. Sen met keksimä pypissä Lontonissa. ¶
Stefan oli monta vuotta töissä konsylttinä Briole ja toi Sega Mega Driven Ruothiin 1990. Jälkhiin myyntimenestyksen se sai tehtävän panna käynthiin Electronic Artin pohjoismaisen kontturin. ¶
Tänäpäivänä se saattaa lisätä menestyksiä hänen cv.hen: Nokia, Warner Bros, Microsoft, Minecraft…. Se oon ollu myötä Ruottin pelihistuurian isoissa menestyksissä, esimerkiksi ko lanseerathiin Microsoftin Xbox 360 Euroopassa, mikä katothaan olevan läpilyönin TV-pelialala. ¶
1999 tuli sirto Londonhiin vaimon ja heän kahen pikku tyttären kans. Nyt pere oon takasi Ruottissa. Pari assuu millon Nackassa, Stockholmissa ja millon Londonissa (ko oon maholista pantemiin takia). ¶
-Mie olin paljon fammun Bedan ja faffa Kallen tykönä Juoksenkissa kläppinä. Joku vuosi sitten se tuntu tärkeältä aijaa kylitten läpi kläppiin kans ja näyttää kauppoja ja paikkoja missä mie olen ollu… Pajala, Kaartinen, Köngänen, Jarhoinen, Näistenkangas: Joka paikassa oli ennen aikhaan joku musteri eli murpruuri, jonka tykönä saatto käyä kylässä. Koko välin Hietaniehmeen. ¶
Setät Per, Harry, Lars ja täti Mariann miehensä Jan-Erikin kans, oon olhee hyvät palloplankut Stefanille hänen ensimäisten pisnis-vuositten aikana. ¶
Stefan ja nepokka Mikael Juntti Neistenkankhaasta leikittelit paljon yhessä kläppinä. Kuva: Privaatti  ¶
Mitäs lautapeliä sie pelasit kläppinä?  ¶
-Monopolia jonka mie ja Thomasveli rakensimma uuesti ja tehimä vähän paremaksi. Finansia ja Riskiä met kans pelasimma. Se oli toela Thomas ja minun lapsuuenkaveri Erkki jokka keksit ajatuksen ette minun sopis tehä peliä. ¶
Stefania oon haettu vasitusti monta kertaa mutta hään oon pysyny pelialala. ¶
Mikkäs oon sinun favuriittipelit tänäpäivänä?  ¶
-Games of Thrones (yks variantti Riskistä) ja sitte junapeli Ticket to ride. Valitettavasti työ oon vieny paljon aikaa ja mie olen pannu perheen ja kaverit etusiale ko mie en ole ollu töissä. Mie olen kans vaimoträänari jalkapallossa täälä Stockholmissa ja olin kans Londonissa. Mie olen ennen laukkonu ulos jalkapalloplaanale ko pelanu peliä. ¶
Stefan oli nuorena hyvä forvarti Notvikenissä ja Gammelstadissa jokka siihen aikhaan olit ensimäisessä tivisuunissa. ¶
-Mulla oon kans SM – hopea Luulajan Hokyn Pojat A:n kans, mutta mie heitin ko mie olin 16. Ison osan minun enkkeltistä johtajamallista mie olen saanu minun träänarilta Luulajassa ja joiltaki vanhiimilta pellaajilta joista moni oli Tornionlaaksosta. ¶
Stefan sannoo ette hään uskoo jeehniin Luulajasta ja Tornionlaaksosta: ¶
-Sitä tekkee töitä, lujasti ja pyssyy alhaisenna. Mie tykkään kans suomalaisesta menttaliteetistä. Ruottissa oon ollu enämpi iisiraitia ko suomen kylttyyrissä, joka oon saanu taistela. Mie tykkään ette met saisima kattoa suomalaista kauppakylttyyriä ja oppia siittä. ¶
Fammu Beda Lampinen ja täti Mariann Juoksinkissa oon merkinhee paljon Stefanille. Kuva:Privaatti  ¶
Pelialan tulevaisuus?  ¶
-Villi kasvanti. Puolentoista vuen aikana käyttäjämäärä oon kasunu 150 miljoonala! Ruottissa peli-intystrii pyörittää yli 25 miljaartia. Peli-intystrii oon isompi ko lastipiilinmyynti mailmassa ja valtavat summat oon käynissä. ¶
Luppaavat pelinkehittäjät saattava olla missä hyänsä mailmassa. ¶
-Kattoppa pientä peruskoulua Tornionlaaksossa! Joka koulussa oon vähhinthääns yks oppilas joka tietää vaikka kunka paljon hänen smaartföunista, sielä saattaa tapahtua kiinostavia asioita. Opettajanna ja vanhimpanna häätyy olla herheilä sen vuoksi ette talangia tullee joka kantilta. Sillä tavala se oon helpompi mennä etheenpäin tällämailmanaikana. ¶
Oonkos sulla neuoa antaa nuorile jokka oon lähtemässä työelähmään?  ¶
-Ette aatela poksin ulkopuolele. Etu meän tikitaalisessa mailmassa oon ette maholisuuet löytyvä pienissä kylissäki. Sitä ei tartte olla kytketty issoon kaupunkhiin ette saa menestystä. Issoin haaste pienemissä paikoissa oon ette saa rahan, ette löytää rahottajia. Mutta siinäki saattaa löytyä apua paikkakunnalisesti ja rekionaalisesti. Minun neuo nuorile oon: ”Usko sinun hunteerinkhiin ja yritä! Freistaa löytää jonku joka saattaa auttaa. Sulla ei ole pienempi maholisuus onnistua jos sulla oon hyä kauppaitee Pajalassa ko Jönköpingissä. ¶
Fuutnuutti: Stefan Lampinen selittää elämästänsä potissa https://podtail.se/podcast/spelskaparna/110-stefan-lampinen-sega-ea-microsoft/ ¶
10 joulukuu, 2020 ¶
23 marraskuu, 2020 ¶
16 marraskuu, 2020 ¶
Ann-Charlotte Lundkvist (oikealla) testasi aijaa matkan Vitvattnet – Karunki viimi vuona. Tässä jonku sukulaisen kans. Kuva: Privaatti  ¶
Tänä kesänä oon maholisuus polkea tresiniä Haaparannan rautatietä myön. Ruottin pissiin alaspantu rautatie oon 9,3 pelikuormaa Morajärven ja rajakaupunkin välilä mutta sen saattaa jakkaa etaphiin.  ¶
-Tunnelma ette polkea omin voimin luonossa oon ihana, sannoo Ann-Charlotte Lundkvist joka oon tehny kauppaitean toeksi.  ¶
Matka Morajärven ja Haaparannan välilä oon histuurinen monela mallin. Kunkas moni ei ole ookanu rälspyssilä rautatietä ja kattonu poroja, mettiä, järviä ja yksinhäisiä taloja klasista? Trafiiki vanhan Haaparannan rautatielä panthiin alas aikasella kivula 2012 siksi ette oli liika vähän matkustajia. ¶
Toukokuusta ees tänä vuona oon taas maholisuus kokea kaikkea ihanaa hiljasella vauhtila (10km/h) tresinistä, kiitos yrittäjälle Ann-Charlotte Lundkvistile, Persomajärvestä (Hietaniemi). ¶
Kymmenen uutta tresiniä oon ostettu ja Ann-Charlottela ja hänen sampula Lars-Erik Tegbola oon yhtheensä 15 hyyrätä ulos ko säsongi pääsee käynthiin. ”Pyörät” oon Vitvattnetissa joka oon asemapaikka. Sieltä reisu alkaa Haaparantaa kohi (6,3 pk) eli Morajärvele (3 pk). Hään teki itte reisun Karunkhiin viimi kesänä (6 pk) ¶
-Sie olet keskelä luontoa koko aijan, pyöräilet omassa tahissa ja menet siutti asemarakenuksia, järviä ja tynneliä…. Sie nautit olosta. Oon rajua ja aivan yniikkiä Norrbottenille ja Toornionlaaksole. ¶
Lähhiin tresinitie oon muuten Hudiksvallissa. ¶
Pyörät painava suunile 60 kiloa kappale ja oon keveät polkea. Jos et kuitenkhaan jaksa polkea takasi lähtöpaikale niin liikeyritys Riipibo järjestää ette tresini nouethaan jostaki paikkaa pitkin tietä. ¶
Ann-Charlotte oon johtokunnassa Vanhan Hapaarannan rautatien Intressiföreninkissä ja se oli Vigert Haapasaari siinä föreninkissä joka alku alusta anto itean. Nyt Riipibo oon satsanu suunile 200 000 kr prujekthiin niin värsthiin olis jos virastot yhtäkkiä päättäsit ette repiä ylös rälsit. ¶
-Mutta sitten sitä tykkää ette net pitäsit ottaa huomihoon ette met olema investeeranhee siihen niin paljon rahhaa. ¶
Tresinikonsepti ei ole aivan tyristille. ¶
-Ei, paikkakuntalaiset ja semestinviettäjät saattava kans tykäta hauskaksi ette tehhä pikku retken rälsin päälä. Ja, niin kotiakääntyvät toornionlaaksolaiset. Ja Luulajalaiset ja kunnat ympärillä. ¶
Kaikila ei piiain ole missään vyösiiaa, mutta Riipibo saattaa järjestää sen osan kans. ¶
Yrittävä pari oon rakenuttannu hirsimökin missä oon neljä nukkumapaikkaa, ulkohyysikkä ja sauna Riipijärven lähelä. Net hyyräävä ulos sen. Ja jos ei ole halu ookata tresiniä niin saattaa marsia Pallakkavaaran pääle ja kattela yli neljä kuntaa (Alakainus, Ylikainus, Matarinki ja Haaparanta). ¶
Lissää tietoa www.riipibo.se ¶
Ann-Charlotte Lundkvist ja Lars – Erik Tegbo kattova ette taasen tullee trafiiki vanhala Haaparannan rautatielä. Kuva: Privaatti  ¶
3 toukokuu, 2016 ¶
29 huhtikuu, 2016 ¶
27 huhtikuu, 2016 ¶
Hään halvaa säilyttää meänkielen ja jakkaa nyt ulos hänen Kylliki-nimistä lastenkirjaa ilhmaiseksi niile jokka puhuvat tätä kieltä – eli ruottia. Kirjalisuuen opiskelija Meri Alarcón, 34, Kierunasta, oon kirjottannu aivan tavalisesta toornionlaaksolaisesta tyttärestä.  ¶
– Se ei ole tehty siksi ette eteläruottalaiset pitäsit meitä eksoottisenna kansana, se oon kirjotettu lapsile jokka asuvat sielä ylhäälä, sannoo Meri, joka oon masteropiskelija kirjalisuuen, aatehistuurian ja uskonon institysjuunissa Göteborgissa. Mie halvan kertoa tavalisesta tyttärestä joka kasuaa ylös lumessa. ¶
Kyllikki-kirja, joka oon saanut Merin rakhaan, Kolarissa asuvan isoäitin nimen, oon matalaääninen selitys tyttärestä joka ellää elämänsä rajala. Hän kokkee revontulet, lumilaviinit ja hään menettää yhtenä talvipäivänä oman kauhniin puulusikan lumikinoksheen. Meri oon itte tehnyt kirjan kuvat enkeltillä, joskus collage-tyyppisillä piiroksilla. ¶
Tässä oon kansa tillaa lasten omile piiroksille. ¶
-Kukhaan ei pitäs pölätä priimustamista minun kirhjoin, meinaa Meri. Kirjoja ei sovi pittää pyhinä, kaikki häätyvät olla tervetulheita lukehmaan niitä. ¶
Postkodlotteriet oon tehnyt maholiseksi levittää kirjaa kaikile lapsile jolla oon meänkieli äitinkielenä eli toisena kielenä ja kirjaa aiothaan jakkaa kouluissa, kirjabyssissä ja bibliutheekissä Toornionlaaksossa. ¶
Meri oon itte kuvittannu kirjan. Kuva: Privaatti  ¶
Roadtrippiä Toornionlaaksossa  ¶
Meri päätti kirjottaa tämän lastenkirjan kahela laila: meänkielisennä ja ruottinkielisennä ja sitä oon painettu 3000 kappaletta. ¶
-Mamma ja mie olema tänä talvena tehneet roadtrippiä sekä Ruottin ette Suomen puolela ja jakahneet sitä lahjana. Net kappalheet jokka jäit yli oon mamman kellarissa Kierunassa. ¶
-Täyenä halvan olla matkassa taistelemassa kielen säilymisestä ja halvan antaa jotaki takasi Toornionlakshoon, joka oon antanut niin paljon mulle. ¶
Mutta Meri uskoo ette kirjan ilhmaiseksi jakaminen oon vahinkoksi sille. ¶
-Ihmiset alkavat eppäihleen ko se ei maksa mithään. Net piiain luulevat ette siinä oon joku vika. Mutta ajatus oon ette se leviäis kaikile lukijoile, niilekki jokka ei muuten priuriteeraa kirjoja. ¶
Jos joku joka lukkee tätä halvaa Kyllikki-kirjan, kunkas silloin pittää tehhä?  ¶
– Käske niitten meilata mulle, mie lähätän kirjan postissa. ¶
Saatta kiini Meri Alarcónin tästä: [email protected]  . Tillaaja maksaa postikulut. Kirja soppii parhaiten 8–11-vuotisille lapsile. ¶
7 toukokuu, 2016 ¶
3 toukokuu, 2016 ¶
29 huhtikuu, 2016 ¶
Christian Koivumaa oon vaihettannu elämäntietä karatesta akvarellimaalauksheen. Kuva: Privaatti  ¶
Haaparannasta syntysin Christian Koivumaa saapii paljon huomiota netissä hänen Haaparantaa kuvavista akvarellistä. 37-vuotias oon karaten monikertanen pohjosmaalainen mestari – mutta hään käyttää nyt kaikki hänen energiian tavottesheen tulla maalaustaitheen mestariksi.  ¶
Monet ovat nähneet hänen tunnelmalisia kuvia Naamakirjassa, jossa suuriin osa mutiivistä tulevat Toornionlaaksosta, erityisesti Haaparannan kaupunkista ja talvimaisemista. ¶
– Justhiinsa nämät mutiivit oon hankalia, ja se oli haaste joka houkutteli minua. ¶
Christianni asu Haaparannala 18 vuen ikäseksi asti. Koko nuoruuen aikana karate oli se mikä innosti häntä enniiten ja hään oli myötä landslaakissa 2000-2009. ¶
Hänen meriittilista urheilusta oon pitkä. Itte hään pannee korkeimalle meriittilistale neljä kultaa Pohjosmaitten mestaruuskilapailuista. Kariääri sai kuitenkin äkilisen lopun ko hän sai artroosin ja joutu leikkauksheen. ¶
– Sain kielon kaikista kovasta trääninkistä. Ko mie heitin träänaamasta kymmenen kertaa viikossa joku vuosi aikaa mie häyvyin saa jotaki sen siihaan. Siinä net akvarellit tulit. ¶
- Oikeasthaan mie näen itteä vastaalkajaksi, vasta nyt, kahtena-kolmena viimisennä vuona oon alkanu tapahatumhaan yhtä ja toista. Akvarellitekniikka oon hankala, olen ollu pahala päälä monta kertaa. ¶
Mutiivit tulevat ussein Haaparannan kaupunkista. Kaupungin hotell ja vesitorni oon maamerkkiä jokka oon Christiannin kuvile omaisia Kuva: Privaatti.  ¶
Mentaaliträäninkistä oon hyötyä  ¶
Tässä uuessa harrastuksessa hänelä oon paljon hyötyä iitrotin mentaaliharjottelusta: että sinnikkäästi jatkaa ja jatkaa vaikka vastustaiski niinku färitten kansa, jokka ei aina toimi niinku sitä uskoo. ¶
Taiteessa, sitä vastoinpa hällä oon luonolista kykyä ja nyt hään oon utelias näkheen kunka kauas hään pääsee sillä. ¶
Christianni oon itteoppinut. Hään oon käyny yhen päivän pitusen akvarellikursin Ameriikassa mutta sen jälkhiin hään oon itte kokeilut yhtä ja toista. ¶
Päivisin hään tekkee työtä opettajanna Katrineholmissa, maalaaminen oon vain harrastus, vaikka hään nykyhään myypiiki vähän. ¶
Tuntuukos se erilaiselta kuvata Haaparantaa?  ¶
-Joo, mulla oon kauhean monta muistoja sieltä ylhäältä ja se oon mukava kuvaila mutiivia jokka ihmiset tuntevat aivan ittestäänselvinä. ¶
Hään tykkää erityisesti talvesta vuenaikana. ¶
Christianni oon ussein Haaparannala ja pruukaa valokuvata kaupunkiympäristöä. Näitä kuvia hään sitte käyttää tukena muistole. ¶
-Silloin tullee siistiä ja tyylikästä. Mulle tämä oon helpompaa ko ette maalata kesämutiiviä. ¶
Tällä hetkelä karatemestari planeeraa kesänäyttelyä Tornedal & Co:ssa Haaparannan torila. ¶
15 maaliskuu, 2016 ¶
11 maaliskuu, 2016 ¶
9 maaliskuu, 2016 ¶
Johanna Collén Pajalassa. Kuva: Privaatti  ¶
Pajalassa suunitelhaan nyt jotaki mikä saattaa tullaa mailmanuutinen. Täälä haluthaan alkaa vaihethaan henkilökuntaa esikouluitten keskelä molemin puolin raijaa ette innostuttaa kielenkehitystä.  ¶
-Ei se tarttee maksaa enämpi ko 500 kruunua kuussa jos met vaihetamma henkilökuntaa Kolarin kansa kaks päivää kuussa, sannoo Johanna Collén joka oon keksiny esityksen.  ¶
Pajala oon hallintokunta suomenkielele ja meänkielele. Johanna Collén astu sovittajanvirkhaan nuvemperissä 2015 minuriteettikielile ja hällä oon uusia friskiä iteoita kunka rajakielet saattaa säilyttää ja kehittää. ¶
Yks niistä oon tämä henkilökunnanvaihetus esikouluitten välilä. Kolahriin Suomen puolela oon vain 2,5 pelikuormaa ja se oli vaihetusvierailun aikana joulukuussa kielikoulun Lillskogenin ja yhen suomalaisen esikoulun kans Kolarissa missä itea tuli. ¶
-Mie olin myötä reisussa ja havattin kunka hauska kaikila oli yhessä, kläpilä ja henkilökunnala. Niin mie alon hunteeraahmaan enämpi sen pääle. ¶
Kielikoulu Lillskogen oon etukeulassa kielivaihetuksissa yli rajan. Kuva: Johanna Collén  ¶
Vikarieeraava toisia  ¶
Ajatus päätty siihen ette jokku petakookisista henkilökunnista molemilla puolila raijjaa ”vikarieeraava” toisiansa kaks päivää kuussa. Praktisesti se toimii niin ette yks esikoulun opettaja Lillskogenin esikoulusta lainaa kunnan piiliä ja aijaa Kolahriin samala ko yks henkilö esikoulusta Kolarista tekkee saman reisun toisippäin. ¶
-Mie tykkään ette met häymä käyttää tilanetta ette met asuma niin lähelä raijaa. Tämä oon hyvin halpa keino kunnale saa kielisaunan kummalekki, henkilökunnale ja lapsile. Ajatus oon ette vaihetus tapahtuu kaks kertaa kuussa neljän kuun kokkeiluaikana. ¶
-Met halvaisimma kokkeila ja kattoa jos se toimii. ¶
Tarkotus vaihetuksela Pajalan puolesta oon ette laittaa kielisaunan henkilökunnale ja lapsile suomenkielessä ja meänkielessä. ¶
Mutta mitäs vaihetus antaa Kolarin esikoulukläpile ja petakookile?  ¶
-Mie saatan hunteerata ette net halvava ette meän henkilökunta puhhuu vähän ruottia. Mutta mie luulen ette issoin hyöty oon ette henkilökunta saapii nähhä kunka met opetamma ulkomailasyntynheitä lapsia. ¶
Ruottissa oon isompi kokemus inttekrasuunityöstä ko Suomessa ja selvästi net oon uteliahaat kunka met hoijama moninaisuuen. ¶
Jos kaikki mennee hyvin niin yhtheistyö alkaa aykystissä. ¶
Viitta: Lillskogenin kieliesikoulussa oon suomen- ja meänkieltäpuhuva henkilökunta heän osastoissa. Täälä oon kieliinspiratööriä jokka herättävä kieltä luonolisissä tapahtumisissä ja hauskoissa toiminoissa lapsile.  ¶
11 maaliskuu, 2016 ¶
9 maaliskuu, 2016 ¶
7 maaliskuu, 2016 ¶
Sauna ja baletti? Sehään kuulostaa kuumalta. Ja kyllä se sitä oon, sielä oon enämpi ko kipinöitä, siittä tullee mahtava praasu! TV-jängi, joka sekotti saunaa ja balettiä, tullee takasi. Nyt lavala, tansi ja mysiikkinäytöksissä! ¶
Nämät saunaäijät, jokka sait paljon huomiota kaikissa Pohjosmaissa ja kansanvälisillä teevee-messuila, oon valhmiita jatkamhaan. Tällä kertaa kaikki hääty mennä aivan oikeen! Nyt ei saateta leikata pois ja ottaa uusia filmipätkiä pypliikin eessä! ¶
”Täälä met emmä tansaa!”-esityksen ensiilta (Saunabaletin seuraaja) oon sopevasti päätetty pittää Täränössä, Tulifästivaalila, launtaina 27. aykystiä. ¶
Saunabaletin Bengt Niska saapi koreografiiohjeita SVT:n Justine Kirkiltä. Kuva: SVT  ¶
11 elokuu, 2016 ¶
8 elokuu, 2016 ¶
4 elokuu, 2016 ¶
Tornionlaakson teatterin 30-vuotisjuhlasta tullee jätteproduktio, jonka premiääri oon 18.elokuuta. ”Malmin tie” nostaa henkilöhahmotten kautta framile kruuvan, LKABn, markkinat ja ruostheen. Näyttämöllä oon niin intohimoa ko juonitteluaki, luppaa prujektin johtaja Regina Veräjä.  ¶
-Nytten oon sama tunto ko pitkän ootusajan perästä, ette soon aika kläpin tulla ulos ja alottaa hänen oma elämä, sannoo Regina Veräjä, joka oon tehnny työtä tämän esiityksen kans jo parin vuuen ajan. ¶
Mysiikkiteatterissa oon myötä seittemisenkymmentä ihmistä ja sen premiääri oon Luulajassa ja sitten se jatkaa matkaa Tornionlaakson kunthiin aina 25. elokuuta saakka – Malmivaahraan, Kierunhaan, Pajahlaan ja Suomen Pelhoon. ¶
Manyysin (käsikirjotus) oon kirjottannu Petri Tuominen ja hään oon lykästynny taivuttamhaan rautamalmin kruuvahoijon inhimillisiksi suhtheiksi. Tapahtumat pyörivä Malmiyhtiön (LK) ja hänen frouvan Kaivoksen (Gruvan) suhtheessa, missä intohimot oova lopahtanheet jo aikaa sitten. Vaivaalloinen pari, missä Kaivos synnyttää kläppejä ja Malmiyhtiö pittää heistä huolen, Markkinat vaativa ja Ruoste raiskaa. Ko Urakoittia nousee framile tehhään salaliitto muitten miesten kans ette päästä käsiksi Kaivoksen kläppeihin. ¶
Regina kertoo, ette näytelmässä arkipäivän realismi kuttoutuu yhtheen surrealististen roolihahmotten kansa. ¶
Yksi puhheenvuoro keskustelhuun  ¶
Kaikila Norrbottenissa oon oma suhteensa pohjosen kruuvahoithoon. Puhumattakhaan, ette met nytten elämä yhtheiskunnassa, missä kokohnainen kaupunki häätyy muuttaa sijalthaan ja ette met elämä aluheella, missä kruuvahoito oon suuri työnantaja, painottaa Regina. ¶
-Meän häätyy tehhä suuria lovia luonthoon, ette met saatamma ellää ja tulla toihmeen, mutta eikös meän häätys tehhä panostuksiaki? ¶
-Tämä oon sukupolvikertomus meän suhtautumisesta luonnon resyrsseihin ja siihheen kunka met elämä ja toimimma. ¶
Juuri nytten oon suuri teatteriproduktio loppuvaihheessa sen viien esituksen eelä. Tyrhneellä oon myötä dikitaaliset kylissit filmeinnä ja yksittäisinä kuvinna, jokka projisoithaan tyykille ja luothaan mielikua vaikkapa kaivostilasta. ¶
Teatteri oon kaikkien Norrbottenin läänin kylttyyriorkanisaatioitten yhteistyötä, mikä semmosenhaan ole suinkhaan tavalista. Norrbotten NEO osalistuu koko tyrhneelle äsken sävelletyn klassisen mysiikin kans, missä yhtheyessä lyömäsoittimilla tulle olehmaan keskheinen rooli. ¶
-Tästä tullee kyllä komea hoito. ¶
Mikäs oon ollu sulle suurin haaste prujektin johtajanna?  ¶
-Ette saaha kokhoon hyä manyysi. Sitten oon sen suuri formaatti (koko). Mie oonki tehnny paljon työtä ja kattonnu, ette kaikki ilmasu tuottaa muulekki näytelmälle jotaki eikä vain ole erillisennä följyssä ja ette kaikin saava aikhaan yhessä komean hoijon. Mie piänki, ette met olema lykästynheet. ¶
-Mie piän, ette sitä mekhään tällä Malmin tielä päästy kyllä laakereila leppähmään, Regina naurahtaa. ¶
Näyttämöllä puhuthaan usseita kieliä  ¶
Niinkö kuvaprujektioitten, tanssin koreografioitten, klassisen mysiikin ja monitten kasvotten kans olis jo nokko, myötä tuleva vielä kultaki seuvulta paikaliset köörit. Ainoasthans Pellokvartetti seuraa följyssä koko kiertuuheen ajan. ¶
Näyttämön tekstit heijastethaan framile ruottila ja meänkielelä ko aika niin ette kaikin pysyvä kärryilä, hekki jokka ole kakskielisiä. Näytelmässä käytethään kaikkiihaan neljää kieltä. ¶
Meänkielensi Matti Junes  ¶
12 elokuu, 2016 ¶
11 elokuu, 2016 ¶
8 elokuu, 2016 ¶
Emily oon valittu jeneraaltirektööriksi Ruottin maajoukkuelle tämän vuen Overwatch World Cup.  ¶
Emily Krumlinde valithiin Ruottin parhaaksi vaimo Starcraftpellaajaksi 2014. Tänäpäivänä 27-vuotias oon yks harvista ammattimaisista taattapellaajista mailmassa. Hänen juuret oon Kieruna-Lainiossa missä mamman suku assuu.  ¶
-Mie olen löytäny minun oman pikku loovan mihinkä mie sovin, sannoo Emily ko oon puhe hänen menestyksistä  ¶
Emilyn mamma, Anna Elenius, oon nepokka uupperalaulajan Carina Henrikssonnin kans Kieruna/Lainiosta. ¶
– Mie olen itte viettäny suuriiman osan lapsuuesta Lainion ympärillä. ¶
Vuesta 2015 saakka hään assuu Manchesterissä, Englantissa. Emily tykkää ette maa oon pärfekti koska sielä oon enämpi vakava kattanto ammathiin ko muuala mailmaa. Sen lisäksi se oon helppo matkustaa eri tapahtumhiin jos lähtee Englantista. ¶
Emily Krumlinde kuuluu huippuryhmään mailmassa SC2-pellaajanna.  ¶
Neljä vuotta taappäin hään elättää ittensä laivstriimaamalla yleisölle netilä. Olla ammattipellaaja ei ole niin tavalista ja ette hään oon tyär oon vielä enämpi harvinaista. ¶
-Ko mie alon pellaahmaan kotona Västerviikissä ei mulla ollu aavistustakhaaan ette se tullee olheen minun työ. ¶
Mutta vähän kertaa hään oon ottanu halthuun tikitaalisen mailman eri tyrneerinkien kautta. 2014 hään meni koko välin E-urheilun mailmanmestaruutheen Azerbajdzjanissa. Siinä samassa hään valithiin Ruottin parhaaksi vaimo Starcraftpellaajaksi. Hään tuli kolmanelle siale mailmanmestaruuessa. ¶
-SC2 oon niinku sekotus sjakista, pookkerista ja pianusta yhtäaikaa. Sie häyt olla kauhean kätevä sormista samala ko sie häyt räknätä stratekisesti vaikka informaatio oon rajotettu. ¶
Joku aika sitten hään oon heittäny kilpailemasta ja sen siihaan satsanu laivstriiminkhiin twichissä missä hällä oon nimi QueenE. Twich oon viiteostriimpalvelu missä kattojat vaihettava viestiä suohraan Emilyn kans semmosessa yhtheyessä. QueenElä oon tänäpäivänä 91 000 seuraajaa. ¶
Emily kantaa Madeleine ”MaddeLisk” Leanderia ankaran ottelun jälkhiin Starcraftissa.  ¶
Ei yhthään semestiä kuutheen vuotheen  ¶
Emily oon aijan olhoon menny SC2:sta Overwatchiin missä hään pellaa ryhmissä tyttäritten kans koko mailmassa. Hään elättää ittensä tillaajitten, reklaamin ja sponsoritten kautta. Mutta kans kattojitten kautta jokka antava hälle ”triksiä” jos net tykkäävä ette viiteo oon hyvä. ¶
-Mie pellaan noin kuuesta yheksään tiihmaan päivässä. Sen lisäksi oon paljon kontturitöitä niin mie olen töissä suunile 16 tiimaa vuorokauessa joka päivä. ¶
Emily triivastuu mahottoman hyvin työnsä kans, ainua hankaluus oon ette se kestää vuorokauen ympäri. ¶
-Minun työ ei lopu koskhaan ja ko mie en jaksa enämpää mie menen nukkumhaan. Mulla ei ole ollu semestiä kuutheen vuotheen. ¶
Se oon tietysti stressistä tietää ette niin hopusti ko hään oon poijessa lähätyksistä hään menettää rahhaa ko ei tule tillaajia. Emily oon tullu tunnetuksi taattamailmassa kans sen vuoksi ko hään kehottaa tyttäritten pellaamista. ¶
-Se oon tullu tärkeä asia mulle. Mie olen useasti myötä panelikeskusteluissa ja tapahtumissa mikkä kehittävä tyttäritten pellaamista. Syy: se oon paljon rasismia, homofopiitä ja huonoa kattantoa vaihmoin tässä urheilussa. ¶
Spyro, liilafärisellä lohikäärhmeelä, kuulu Playstation-sukupolhveen. Nykyhään se oon Emilyn käsivarressa.  ¶
Seksistisiä komentaaria  ¶
-Met tyttäret saama ottaa vasthaan paljon ilkeyksiä ko met pellaama, enämpi ko mitä pojat saava. Siksi moni tyär heittää pellaamasta vaikka net oon hyvin päteviä. Kunkas hauska se oon hypätä pelhiin ja kuula ko ihmiset jatkuvasti huutava HUORA sulle ? ¶
Emily halvaa kehottaa tyttäriä löytämhään yhtheyksiä missä oon muita samasta sukupuolesta joita net saattava pelata vasthaan. Hään oon itte uhattu. Kerran hään ei lähteny yhtheen tapahtumhaan seksyaalisen uhan takia yheltä mieheltä joka oli ärsäintynny siittä ko hään yritti ottaa siiaa yhtheen mailman miehisiimphään teolisuutheen. Mikkäs ominaisuuet tekevä sinun niin päteväksi? ¶
-Jonku verran menestykset riippuva siittä ette mulla oon aspergerin syntroomi, mie saatan keskittyä yhtheen asihaan hyvin kauon. Ja sitte mie käytän paljon aikaa träänaamisseen. ¶
-Sitten häätyy kattoa mitä saattaa parantaa. Monela pellaajalla oon hankala nähhä omia erheyksiä ja syyttävä muita. ¶
Sie olet viettäny monta kessää Lainiossa. Kaipaaks sie mithään sieltä? ¶
-Joo, kauhean paljon. Koska mie helposti rasitun valosta ja äänistä minun työssä mie tykkään tulla Lainion luonthoon ja kokea hiljasuuen. Ja sitte mie kaipaan minun perettä sielä ylhäälä, mulla oon iso läheinen pere ja monta nepokkaa. Ja mie rakastan lunta. ¶
Fotnot 1: Emily oon valittu jeneraaltirektööriksi ruottin maajoukkuelle tämän vuen Overwatch World Cupissä. ¶
12 kesäkuu, 2018 ¶
31 toukokuu, 2018 ¶
11 toukokuu, 2018 ¶
Sosionoomi Lars-Gunnar Winsa halusi ymmärtää itteä, ja alko kaivamhaan kaikissa konfliktissä minkä kans hään kasusi ylös Täränössä. Kuva: Privaatti  ¶
Entinen sosionoomi Lars-Gunnar Winsa tuopii esile lujia taisteluja Tornionlaaksossa. 450 sivun kirjassa hään oon päättäny rakkouttaa kartiiniä konflikthiin jokka oon vaikuttanhee Täränön ja Pajalan kunnissa 1930-luvusta asti.  ¶
– Mie pölkään ette kirja tullee herättämhään hälyä, sannoo Lars-Gunnar kirjasta ”Kolmantheen & neljäntheen polhveen asti”. Niitä oon ihmisiä jokka ei halva ette mie kirjotan tästä, siksi ette net häpeävä ommaa histuuriaa.  ¶
Muoto minkä hään oon valinu oon rumani missä oon vahvoja tokymenttäärisiä osia. ¶
– Olen satsanu ette ymmärtää Tornionlaakson ja net erimielisyyet minkä kans mie olen kasunu ylös. ¶
– Ihmiset tuleva varmasti hakehmaan henkilöitä jokka passaava rumanin tyypiksi, mutta ei niitä ole olemassa. ¶
Lars-Gunnar oon kasunu ylös Kainulasjärvessä Pajalan kunnassa. Hänen isä John oli rapea 30 vuotta pulittisesti kiinostunnu (1940 -70 ) ja aijottain kunnanneuoston puhheenjohtaja Täränössä. Hään sattu usseen lujhiin pulittissiin taistelhuin. ¶
Muistoja ja keksittyjä tarinoita Lars-Gunnarin lapsuuen ja nuoruuen aiasta oon sekotettu rumanissa jota hään alotti jo vuona 2000 maissa. Siihen aikhaan hään kirjotti muistoja ittensä vuoksi. ¶
– Sillon mulla oli raskas olo töissä sosiaalihallituksessa Tukholman läänissä, ja ette ymmärtää muita vaatii ette sitä ymmärtää itteä. ¶
Nimi ”Kolmantheen & Neljäntheen polvheen” viittaa siihen ette synti rankasee ihmistä kolmantheen ja neljäntheen polvheen saakka. Kuva: Privaatti  ¶
Kirjottaminen lapsuuesta toimi terapiinä mutta muuttu jälimyttäin rumaniksi missä saama seurata varakasta sukua läpi histuurisia kiinostavia tapahtumia. Tässä otethaan ylös laestaatialaisuus ja korpelanliike, herätykset jokka kasusit lujaksi rinnakkaa kahen muun voiman kans: nasismi ja komynismi. Monta ekstreemistä liikettä taisteli 30-luvun lopula sieluista rajala. Siihen tuli vielä perintöriitoja ja pulittisiä ryhmiä. ¶
– Mie en esitä tottuuksia enkä hae syypäitä. Mie vain yritän ymmärtää minun ommaa taustaa, molempain, isän ja äitin puolelta. ¶
Lars- Gunnarin selitys liikkuu pulittisessä ympäristössä. Hään oon hakenu framile arkkiveeratut protokollit kunnanneuostokokkouksista Täränössä (mikä kirjassa kuttuthaan Väylitten kunta) joissa hään oon löytäny monta riitaa. ¶
Monela tasola hään oon periny hänen isän riitoja. Hään antaa jonku esimerkin. Viienkymmenenluvun ensimäisinä vuosina maakäräjä tarjosi ette rakenethaan kolmenlääkärin aseman Täränthöön. ¶
– Se sytytti riian kahen asuntoalueen keskelä siksi ette ihmiset ymmärsit ette kunnan keskus tulis kehittymhään siihen mihinkä kolmenlääkärin asema siotettais. Ja niitä hyötyjä mitä se olis antanu sille asuntoalueele. ¶
Koska kunnanneuosto ei saattanu tarjota maata lääkäriasemalle niin maakäräjä kyllästy ja käänty Pajalan kunnan tykö. ¶
– Siinä sen näkkee mitä seurauksia tullee ko ei saata olla yhtä mieltä. Piiain se oli ratkaseva askel ette Pajalasta tuli keskustapaikka Tornionlaaksossa? ¶
Riita tuli kans uuesta Sentraalikoulusta mikä pitkän riian takia tuli Täränthöön. Valtion virastot vaait ette Täräntö rakentais nykyaikasen Yläastekoulun ja kylän kaks issointa kylänaluetta halusit molemin tulla keskustaksi. Sillon alot musta-valkeat riiat. Vanhimat jaethiin musthiin ja valkeissiin ko pulittikerit ei pystynhee hoitamhaan asiaa. ¶
Hyvin surulinen pulittinen hiljasuus jako uuesti kunnan asukhaat kahtia. ¶
Monen vuen pulittisen riian jälkhiin, yläastekoulu rakenethiin sinne missä se oon nyt Täränössä. Kirjailia itte kasusi ylös tietosenna ette hään oli valkean johtajan poika, koulussa, missä rekturi oli musta. ¶
Kainulasjärvi-viitta Pajalassa näyttää Lars-Gunnar Winsan toista kotia. Kirjassa kuvathaan vaimoitten elämää rinnakkaa miespuolisitten riitasten pulitiikkojen kans. Kuva: Privaatti  ¶
Miksis kirja tuntu tärkeältä kirjottaa?  ¶
– Mie halusin rakkouttaa ovea missä oli niin paljon erimielisyyksiä. Jos tohtii tutkia mitä oon kokenu sitä tullee enämpi harmooninen ja ymmärtäväinen muile ihmisille. ¶
– Kirjottaminen oon ollu oikeen vaphauttava mulle. Toivon ette lukiat tunteva sammaa siksi ette se oon syytön. Mie en viittaa yhthään syypäätä. ¶
Mitäs sie uskot ette sinun isä olis tykäny siittä?  ¶
– Mie toivon ette hään olis saattanu olla ylpeä minusta. ¶
Nimi ”Kolmantheen & Neljäntheen polhveen” oon otettu Mooseksenkirjoista ja viittaa siihen ette synti rankasee ihmistä kolmantheen ja neljäntheen polhveen. ¶
Suunittelu oon ette 450 sivun rumani tullee ulos vuenvaihtheessa 2018/19 Langen förlaakissa. Toive oon kans kirjailialla ette joskus saa sen käänetyksi meänkielele. ¶
Nootti: Lars-Gunnar Winsa oon koulutettu sosionoomi ja hällä oon monta vuotta ollu työnjohtajan toimintaa Tukholmin kaupunkin sosiaalipalveluksessa. Häntä oon palkittu työstä mitä hään oon tehny syrjättyjen ihmisten hyväksi, esimerkiksi roomitten tilantheessa. 2014 hään sai ammattiliiton Visionin MR-palkinon hänen työstä yhtheentämiselle ja syrjäämistä vasthaan. Nyt Lars-Gunnar oon eläkeläinen ja assuu Nynäshamnissa.  ¶
29 kesäkuu, 2018 ¶
12 kesäkuu, 2018 ¶
31 toukokuu, 2018 ¶
Robinson-osanottaja Björn Hernefeldt, 76, oon löytäny kotia vaimon Maj-Lisin kansa. Nuvemperistä saakka net asuva punasessa talossa Seittenkaaressa. Valokuva: Yksityinen Yksi    ¶
Expedition Robinsonin eniin profiilikhäistä osanottajista oon tullu toornionlaaksolainen. Björn Hernefeldt, 76, assuu nykyhään Seittenkaaressa.    ¶
– Siittä saakka ko mie siiryn kotoa 17-vuotihaana mulla ei ole ollu ko väliaikhaisia asuntoja. Nyt mie olen vihtoin viimen tullu kotia, sannoo Björn.    ¶
–   Vaikka mie en ole kvääni ja en mie saata meänkieltäkhään.    ¶
Tv- profiili joka oon ollu myötä kahesti Robinsonissa: 2001 ja ”Superrobinsonissa” 2003. Vuotta jälkhiin, 2004, hänen valithiin Kaiken aijan Robinsoniksi yhessä äänestyksessä. ¶
Björn näytti olevansa erittäin taitonen pärjäähmään ja pyssyyn hengissä ko hään löysi ruokaa viitakossa missä ei olis uskonu. Mutta hään ei voittanu koskhaan. Toisela kertaa hään joutu keskeythään ääventyyriä ko hään loukkasi jalan. ¶
Siihen aikhaan oli kaks-kolme miljoonaa ruottalaista jokka seurasit SVT ykkösen tokysooppaa ja näit Ängesträski-profiilin strapatsia ette pysyä hengissä. ¶
Vaikka tämä oli aikaa niin hällä oon vielä yhtheyttä entisten Robinsoniosanottajitten kansa muunmuassa Naamakirjan kautta. ¶
”Robinson oon kehittäny minua”    ¶
Tuntevakkos ihmiset vieläki sinua Robinsonista? ¶
– Joo, eilen ko olin Haaparannala niin vanhempi pari tuli vasthaan ja vaimo katteli minua ja sano ette hään tuntee minun. Niin mie kohtaan vieläki ihmisiä jokka muistava minua ja jokku kuttuva minua vain Robinsoniksi. ¶
Miksi ihmiset muistava sinua? ¶
– Mie olen vissiin vaikuttannu jollaki laila. Henkilökohtaisesti mie tykkään ette Robinson oon kehittänny minua, mie en ole ujo ennää. Minun luotto itheeni oon kasunu ko mie olen huomanu ette mie saatan kilpaila nuoremitten kans ilman ongelmaa. ¶
Björn muistelee kans aikaa seksiopjektinä. ¶
– Herratunaika kunka paljon vaimoja niitä oli jokka laukot minun perässä jonku vuen! ¶
Maj-Lis, minun vaimo tykkäsi ette se oli hauska, se vain nauro. ¶
Björn Hernefeldtilä oon 60-sivunen kirja missä oon avisinkirjotuksia hänen molemista Robinson-ääventyyristä. Vaimonsa Maj-Lis oon ollu hänen vieressä koko aijan.   Valokuva: Yksityinen    ¶
Rakastaa hiljasuutta Seittenkaaressa    ¶
Mitäs   tekkee Seittenkaaren niin erityiseksi? ¶
– Mie triivastun ko mulla oon mettä, luonto ja meri ympärillä ja täälä oon kaikkea sitä. ¶
Hään assuu vaimonsa kans punasessa talossa kymmenen minutin kävelymatkan päässä kamppinkista. ¶
– Meilä oon 900 metria venepaikale, ei ole uhthään krannia, eikä tievaloja…Täälä oon musta ja hiljanen ja se oon ihana, mie rakastan hiljasuutta. ¶
Björn ja Maj-Lis (syntysin Abrahamsson Luppiosta, isä oli Tyko) asut ennen Kalix Bredvikenissä mutta talo tuli liika iso, selittää Björn. Entisen työn kautta mariinissä hään oli käyny Seittenkaaressa ja huomanu sen mahtavan luonon saaristossa. ¶
Hänen nykysessä elämässä oon paljon mysikkiä. ¶
– Mie olen trypatyyri ja pellaan muun muassa vanhainkoissa, viimiseksi mie esinyn Beagle-SM:issä Haaparannala. ¶
Viimi kessään saakka häntä kohtasi knallena markkionoila ja messuissa missä hään muun muassa myi niitä tunnetuita nahkahattuja. Moni on kohanu hänta Pajalan markkinoila. ¶
Isän isä meni Ameriiikhaan    ¶
Björn oon niinku vaimonsa toornionlaaksolainen hänen isän isän Karl-Johan Henrikssonin kautta, joka tuli Hietaniemen seurakunnasta. Isän isä siirty Eteläameriikhaan sillon ko oli kruuatreeki Kierunassa alkupäästä 1900-lukua mutta tuli takasi jonku vuen päästä. Björnin isä oon syntyny ja kasunu ylös Kalix Nyborgissa. ¶
Björn ei tykkää ette se oon liika hiljasta tulla takasi Robinsonhiin. Hään oli myötä uuessa valittemisessa neljä vuotta aikaa mutta valitettavasti hällä katkesi kaks kylkiluuta ja tohturit kielsit hänen olemasta myötä. ¶
Björnin ääventyyrit ei ole silti loppunhee. Hään näkkee välhoon unia vöilä strapatsista tyhjissä saarissa ja elämästä merelä. ¶
-Mie olen ollu lähelä menettää hengen kohta 40 kertaa. Viimisthään Kaihnuun väylässä missä mie makasin kolme tiima veessä ko mie sain venheen pääleni. Mutta nykyaikana mie olen paljon varovaisempi. ¶
11 tammikuu, 2017 ¶
21 joulukuu, 2016 ¶
13 joulukuu, 2016 ¶
Voi, minkälaista huomiota 33-vuotias Joakim Karkea Kierunasta oon saanut hänen osanotosta SVT:n Taiteilijaunelma-prugrammissa.   ¶
– Joka osan jälkhiin mupiili oon tärissy yhtä menoa juuri koko vyön, hään sannoo kaikista pusistiivisestä feedbackistä.   ¶
SVT:n satsaus Taiteilijaunelma sihtasi siiheen ette kymmenen lahjakasta taiteilijjaa koko maasta sait kilpaila Ruottin paras-tittelistä. ¶
Osanottajat sait näitten kuuen prugrammin aikana erilaisia tehtäviä ja heän saavutuksia arvosteli yksi tuomarijoukko, jyrry, jossa mm. Ernst Billgren oli matkassa. ¶
Viimisessä osassa, joka lähätethiin ennen joulua, valithiin voittaja: Stina Gunnarsson Göteborista. Mutta 33-vuotias katonpanomies Joakim Karkea, Junosuanosta lähtösin, oli matkassa aina lophuun saakka. 3000 henkeä haki tähhään ottelhuun ja alussa Joakim oli vähän vastahakonen osalistumisheen ko hään ei oikeasthaan tykkää olla ramppivalossa. ¶
Jukke pääsi finaahliin asti yhessä kolmen muun taiteilijan kansa. Tässä hään näkkyy toisena oikealta. Voittaja seisoo kauimpanna oikealla: Stina Gunnarsson. Kuva: Susanne Redebo   ¶
Sai uuen sysäyksen   ¶
Loppujen lopuksi hään oon kuitenki ilonen siittä, ette hään freistasi. ¶
– Se oon ollu mahottoman mukava. Mie olen oppinu niin paljon, senki ette triivastua kaameran eessä. Mie olen saanu uuen sysäyksen, en ole maalanu näin paljon monheen aikhaan. ¶
Juken taitavasti maalattuja akvarelliä kehuthiin villisti sarjan aikana. Häntä kuttuthaan valon mestariksi siksi ko hään pystyy maalauksessa kuvvaahmaan jopa sen, mistä vuorokauen aijasta oon kysymys. Saattaakos se johtua hänen työkokemuksesta katontekijännä Kierunassa? Töissä hään oon nimittäin nähny monta auringonnousua ja tunnettuja Kieruna-mutiiviä vaihettelivissa valoissa. Tämä pohjosen valoleikki oon innottannu häntä monena vuona ilmasheen sitä omassa ateljeessä Junosuanon paloasemalla. ¶
-Mie halvan saa Toornionlaakson kauhniin maiseman näkyhmään. Justhiins nyt mie tehen paljon revontulenkuvia tähtitaihvaitten kansa ja muuta tämmöstä. Kulluu paljon färiä ja paperia niin ette se tullee aika tyyhriiksi, hehe. ¶
Sen jälkhiin ko hään oon ollu myötä tässä, Jukke oon saanu paljon tarjouksia eri galleriioitten omistajilta tulla näyttämhään hänen tauluja. Siksi hään oon päättäny ette hään tulevanna kevväinä käypii Kaihnuussa, Yli-Kaihnuula ja Luulajassa. ¶
– Se ouosti kyllä kauheasti kuula oman äänen. Ja mie olin niin hermostunnu ennen joka lähetystä siittä kunka net tulisit leikkaahmaan koko materiaalin. Kyllä mie sitte kuitenki tykkäsin, ette mie pystyin olheen rauhalisenna, vaikka mie kyllä lopulta halusin vain päästä kotia. Mie olin kauheen väsyny kolmen viikon filmauksen jälkhiin jossa saatto olla vaikka 16:n tiiman työurakka päivässä. ¶
Finaaliprugrammissa desemperissä osanottajat maalasit majakkatornin. Juken akvarelli keskimäisenä kuvassa sai fiiniä kritiikkiä jyrryltä. Kuva: Joakim Karkea   ¶
Maalasi kaameroitten eessä   ¶
Joakim selittää ette suurimphiin haasteishiin kuulu maalaminen yhtaikaaa ko kaksi kaameraa oli käänetty tuukhiin päin. Hään ko ei ollu koskhaan uskaltanut maalata ko joku oli kattomassa. ¶
–   Se oli kyllä oikeesthaan semmonen painajaisuni, ko hunteeraa sitä jälkhiinpäin. ¶
Kysymys oon ette saatethaankos taitheessa oikeasthaan kilpaila? Joakim eppäilee mutta sannoo samala ette oikeasthaan kaikki hakemukset sinänsä oon kilpailua, huolimatta siittä onko kysymys stipendistä, koulutuksesta eli näyttelystä jossa halvaa olla osanottajanna. ¶
Joakim oon nyt leetinä hänen katonpanotyöstä lumen ja pakkasen takia, ja tämä antaa hälle enämpi aikaa ateljeessä. ¶
–  Piiain mie saatan aijan olhoon jättää työn katonpanijanna? Se tekis kyllä hyvvää ette sais maalata joka päivä. ¶
Jukke kuvvaa mielelhään mutiivia Kierunasta ja Toornionlaaksosta hänen akvarellissä. Kuva: Privaatti    ¶
18 tammikuu, 2017 ¶
11 tammikuu, 2017 ¶
21 joulukuu, 2016 ¶
Bea ja yks hänen koruista: Veri, palava ja pikiöljy. Kuva: Beatrice Svala  ¶
Hään kuttuu hänen koruja Unisex norrlänskaksi ja niissä oon paljon nahkaa ja nastoja. Ja sitte hään vielä stansaa lyhyjä tekstiä niihin.  ¶
-Ensimäinen päivä jyyniä oon mailmanpremiääri koruile missä oon teksti meänkielelä, sannoo Beatrice Svala jolla oon juuret Pajalassa.  ¶
Nordsvalan tuotheet tehhään osaksi Toornionlaaksossa Keron nahkatehthaassa Sattajärvessä, osaksi kotona Ångermanlantissa. Arpantissa ja kaulanauhoissa oon stansattu sanomia niinku ”Kyllä se kannattee” ja ”Sauna oon valmis”. ¶
– Mie halvan ette sitä tuntee mistä sitä oon lähtösin ko käyttää minun koruja, sannoo 38-vuotias Bea joka assuu perheen kansa Bollstabrukissä ei kaukana Kramforsista. ¶
-Mie halvan antaa tuntheen ko sie olet poroaijala ja kuulet kellon. Näet mettän, väylän ja vuomat…. Minun korut oon rumanttinen rakhauentunnustus Toornionlaaksole. ¶
-Se oon rakhaus maale ilman rajoja. ¶
Kaikki saattava käyttää niitä  ¶
Kaikki saattava käyttää tuotheita, siksi hään tekkee net rajanylittävän unisex- mallila missä kylttyyrit tuleva yhtheen. ¶
-Mie olin itte poikatyär ko mie kasusin ylös, olin paljon liikheilä mutta saatoin kuitenki käyttää kläninkiä. ¶
Beatrice siirty Pajalhaan Sörmlantista ko hään oli kaheksan vuotta, takasi mamman kotiseuthuun. ¶
-Mie pruukaan kuttua itteni sörmlantilaiseksi toornionlaaksolaiseksi. Kirjota vain ette olen sisustannu meän vanhan saunan täälä kotona värstaksi. Se antaa erityistä tunnetta istua saunassa. ¶
Bea töissä värstassa mikä oon sisustettu sauna. Kuva: Beatrice Svala  ¶
Nahka tuotheissiin oon veketapiilisesti meittottu Sattajärven karverissa ja oon joko nauasta eli porosta. Ette hään oon stansauttannu tekstiä meänkielelä joihinki tuotheissiin hään selvittää näin: ¶
-Kieli oon tärkeä pohja. Kramatiikki oon kauhean vaikea ja mie tykkään oikeasthaan ette se oon tyhmää ette meänkielele häätyy olla kramatiikki, sannoo Bea joka oon lukenu kieltä Umeån ynivärsiteetissä. ¶
Hänen pohja oon kraaffinen muotoilia mutta nyt hään oon vakkuutusneuonantaja Folksammile. Unelma oon ette saattaa ellää hänen kreatiivisestä liikheestä ja tulevaisuuessa siirtyä Anthiin missä hään ja hänen mies nykyhään oon talonomistajia. ¶
Suunitelmia oon kans ette kehittää muita tuotheita ko koruja. ¶
Lissää tietoa ja kuvia löytyy www.nordsvala.se ¶
Mailmanpremiääri koruile missä lukkee meänkieltä. Kuva: Beatrice Svala  ¶
25 toukokuu, 2016 ¶
19 toukokuu, 2016 ¶
17 toukokuu, 2016 ¶
Elsa Liinanki, 7 vuotta, Järfällassa, halvaa lukea meänkieltä tulevanna syksynä. Hänen mamma Madelene oon kotosin Toornionlaaksosta. Kuva: Leon Liinanki  ¶
Järfällan kunnassa assuu Elsa Liinanki, 7-vuen ikänen. Hään halvaa oppia meänkieltä, kieltä jota hänen mummu ja muffa Pajalassa saarnaavat.  ¶
– Itte hään oon keksiny sen, sannoo Elsan mamma Madelene, joka oon jättänyt hakemuksen Kolarängenin kouhluun. ¶
Viimi kesästä asti kaikila lapsila oon lailinen oikeus saa äitinkielenopetusta, vaikka het ei käyttäisi kieltä päivittäin kotona eli vaikka niilä ei ees perustaitoakhaan kielessä. Uusi laki aukasee maholisuuet kielirevitaliseerinkhiin, jonka kautta monile muilekki syntyy maholisuus olla yhtheyessä omhiin juuhriin. ¶
Monet vanheemat freistaavat kehottaa omia lapsia opettamhaan sitä kieltä, jota heän isovanhiimat puhuvat. Mutta Elsan kohalta tämä toivo synty hänessä ittessä. ¶
Elsan perheessä, joka assuu Kallhällissä, Stokholmin pohjosläntisellä puolela, vain mamma Madelene ymmärtää meänkieltä. Madelene oon kasunut ylös Kierunassa ja hään oon Marianne ja Hans Liinangin tyär. ¶
Elsan vanheemilla sisaruksila ei ole ollu samanlaista kieliintoa eikä heilä olekhaan ollut sammaa maholisuutta oppia kieltä koulussa. ¶
Mamma kääntää satuja  ¶
Elsa ei saata meänkieltä ollenkhaan tänä päivänä mutta hään kuulee sitä aina ko hään kohtaa mummua ja muffaa ja oon niitten lähesyyessä. Ei vähhiinthään kesilä ko pere käypii Pajalassa. Ja tämän lisäksi mummu oon antanu Elsale meänkielisiä satukirjoja. ¶
– Näitä kirjoja mie saan koko aijan lukea ja kääntää. Elsala oon kova intressi kiehliin, hään tykkää saarnata engelskaaki. ¶
Ja Elsan mummu oon tietenki aivan tulisesti innostunnu siittä, ette hänen lapsenlapsi halvaa oppia meänkieltä. ¶
Madelene takkoo nyt ko rauta oon kuuma. Hakemus opetuksesta oon jätetty jo pari kuukautta aikaa ja hään oottaa nyt toivokhaasti syksyä ko kieli pittää olla Elsan sjeemassa. ¶
Madelene toivoo ette hään ittekki saattaa kehittää ommaa kieltä ko Elsa alkaa lukehmaan sitä. ¶
– Silloin met saama yhtheisen kielen, hään ja mie. ¶
Järfällan koulukeskuksesta Eva Fredriksson ilmottaa ette hään oon ottanut vasthaan Madelenen hakemuksen. Suuriin haaste nyt oon löytää pedagoogin joka saattaa opettaa Elsaa tiiman viikossa, hään kirjottaa meilissä. ¶
– Met tulema ilmottamhaan tästä virasta heti. Tänä päivänä meilä oon vain yksi oppilas joka oon hakenu meänkieleln opetusta ensi syksyksi. ¶
27 toukokuu, 2016 ¶
25 toukokuu, 2016 ¶
19 toukokuu, 2016 ¶
Näinä viikkoina met esitämmä STR-T:n styyrelsiä ja yheksäs vastaahmaan muutamphiin kysymykshiin oon styyrelsin jäsen Johanna Nordblad Sirkka.  ¶
Styyrelsipaikka: Jäsen. ¶
Aktiiviä vuosia: 2 vuotta. ¶
Paras muisto tapahtumasta jossa styyrelsi oli matkassa: ”Meän aktivistiteko Luulajassa ko Luulajan politiikkerit piit äänestää meänkielen hallintoaluheesta.” ¶
Syänkysymys: ”Koulutus. Siinä oon, tämän päivän näkymältä, paljon puutheelista.” ¶
Siksi STR-T:n olemassaolo oon tärkeä: ”No ko se oon tärkeätä ette oon järjestöjä jokka tekevät työtä meän oikeuksitten puolesta ja meän identtiteetin ja itteluottamuksen vahvistamiseksi.” ¶
Lempipaikka: ”Styyka Raanujärvelä”. ¶
14 huhtikuu, 2016 ¶
13 huhtikuu, 2016 ¶
12 huhtikuu, 2016 ¶
STR-T:n vuosikokkouksessa Kierunassa jaethiin vuosittaiset stipentit. ¶
Sari Ojan valiinan perustheissa nostethiin framile, kunka hään oon vaikuttannu meänkielen hyäksi usseitten teatteriesitysten kautta ja tehny meänkielistä lastenohjelmaa Ruottin raatiolle. Hään oon jo useampanna vuonna vieraillu Piika-nukkensa kanssa Mataringin kunnan esikouluissa ja kouluissa. ”Sarila oon riittänny enerkiiaa ylitte tavanomhaisen. Hällä oon ihhailtava meänkielen, ruottin ja suomen taito ja hyä näppituntuma siihheen, mistä kläpit tykkäävä.” Saria piethään kans oiken tykötulevanna hänen näytteliän työssä ja ette hään ossaa lumota hänen ylheisön. ¶
– Soon niin ihanaa kuula, sannoo Sari. Niinkö varhmuuen siitä, ette oon oikela tolala. Mie oonki päättänny, ette se häätyy olla lysti siinä, mitä mie tehen. Ko tykkää siittä, mitä tekkee niin tullee valmistaki. ¶
Sari pittää, ette elämä oon liian lyhy hukattavaksi sen kautta, ette triivastuu huonosti työshään. Hään uskoo, ette ittelä kullaki oon täälä oma tehtävä: tehhä sitä mistä tykkää ja mille syän oon syttyny. Ilo ja innotus oova Sarin voimanlähtheinä. ¶
Juuri nytten oon Sarila työn alla, yhtheistyössä Mataringin kunnan ja seurakunnan kans, kouluissa kiertävä draamatoiminta. Hänen työn alla oleva Raamattuseikkailu tehhään meänkielelä ja ruottila. ¶
Katariina Kierile jaethaan aikusten Kulttuuristipenti 2015. ¶
Valiinan perustheissa toethaan, ette ”Hänen kirjailian tuotanthoonsa liittyy kaihoa ja systeemin kritiikkiä… Katariinan erinomhaisen skarpit tekstit nostava hänet tärkeäksi tornionlaaksolaisten esikuaksi.” Nimityksesthään hään sannoo: ¶
-Huomion saaminen merkittee aina paljo. Sehään meinaa, ette jokku oova nähnheet ja arvostanheet minun työtä. Voikos sitä ihminen enempi vaatia? ¶
Oos sulla mithään sanottavvaa nimitystekstistä?  ¶
-Mie en pruukaa kommentoia ja vielä väheemän arvostella heän perustheita. Niitten muoto oon stipentin antajitten. Mie olen enniitten yllättynny ja iloonen minun viihmeisestä kirjasta Meän arvo (Vårt värde), ette sitä ole lukennu ainoasthaan kourallinen nörttejä kirjalisuusihmisiä ko muitaki, jokka oova pitänheet sitä kiinnostavanna. ¶
Katariina Kieri tuli STR-T:n vuosikokkuuksseen varsin hopusta sen jälkheen ko hään oli käynny Bolognan issoila lasten- ja nuortenkirjamessuila. Hään oli sielä Astrid Lindgrenin muistopalkintoa jakavan raatin jäsenennä tekemässä tunnetuksi vuuen palkinnonsaajaa. ¶
Tästä sie pääset lukehmaan nimitystekstit kokonaisuueeshaan:  ¶
Raahvaitten kulttuuristipenti: Katarina Kieri, Uppsala ¶
Katarina Kierilä oon jo ollut kirjailijanna pitkhään. Katarina näyttää kirjottamisen kautta mitä ihmiset menettävät matkala meänkielisestä Kylästä ruottinkielisheen Kaupunkhiin. Hään kuvvaa kunka se sukupolvi joka ei oppinu vanheemitten kieltä joutu niinku johonki välhiin, ilman oikeata kotiolon tunnetta missään. ¶
Hänen kirjottamisseen sisältyy niin kaipuuta ko systeemikritiikkiä. Katarina lausuu sen tällä laila kirjassa Meän arvo : ”Met olima tietosia meän arvosta. Met tiesimä ette met olima joutunheet sinne mihinkä olima joutunheet siksi ette meän mammat ja papat olit paiskanheet lapiot kiini maahaan ja viimistä kertaa pyhkinheet persheensä Haaparannanlehelä ja sitte laukkonheet yhtheiskunnan työmaale”.  ¶
Katarinan tekstitten loistava terävyys tekkee hänestä tärkeän esikuvan toornionlaaksolaisile. ¶
Sari Oja saapii STR-T:n Pruuama- ja freistaama-palkinon 2015 hänen aikhaansaamisista meänkielen ja kulttuurin hyväksi. Aluksi hään oli matkassa näyttelijännä monessa eri teatterikappalheessa ja hään oon itte tuottanu lasten prugrammia meänkielelä Ruottin ja suomen kielen eessäkävijännä. Sari oon jo monena vuona vierailut esikouluissa ja kouluissa ympäri kuntaa yhessä Piika-tokan kansa. Näistä vierailuista tykäthään paljon. Vuona 2015 Sari oon pelanut alkholistiäitin roolia Toornionlaakson teatterin asettelussa kappalheesta ”Huomena Uusi päivä”, jonka oon kirjottannut Lina Stolz. ¶
Sarila oon tavalista enämpi energiaa. Hänen meänkielen, suomen ja ruottin kielten ossaminen oon kovasti kehuttava niinku oon hänen sormenpäätunne siittäki mistä lapset tykkäävät. Hänen kyky saa täyet ja lapset innostumhaan ko hään itte näyttelee oon aivan erikoinen. Sari oon selvästi näyttäny ette kannattaa kulkea ommaa tietä. ¶
Meänkielensi artikkeli Matti Junes  ¶
21 huhtikuu, 2016 ¶
19 huhtikuu, 2016 ¶
15 huhtikuu, 2016 ¶
Ann-Sofi Taavo Svansteinistä oon löytäny ilmasukeinon instakrammikontun esterii1 kautta. Valokuva: Yksityinen  ¶
Fikyrillä Esteriilä Svansteinista oon 900 seuraajaa instakrammissa. Hyymuri lyhyissä veppileikkauksissa houkuttellee yhä enämpi jokka tykkäävä Ann-Sofi Taavon ittepaljastavasta rollifikyristä. Ankarissa huohneenkorjuissa ja palettiaskelheissa vintilä löytyy totista pohjaääntä mikä käskethään psyykkiseksi epäterhveyeksi.  ¶
-Pienestä saakka mie olen uneksinnu ette viihtyttää, välittää tietoa ja saa ihmisiä nauramhaan. Jos mie sillä laila saatan ulettua ihmissiin ja selittää kunka se oon ette 30 vuotta ellää psyykisen epäterhveyen kans, niin mie olen tytyväinen, sannoo Ann-Sofi. ¶
Instakrammikontussa esterii1 hään esittää ittensä ja hänen aliaksen hulluna ämmänä jolla oon hyymuria ja kristilinen elämänkattanto. Tässä saapii seurata häntä arkipäivän pienissä koukuissa. Esimerkiksi yhessä tansissa vintilä missä Esterii, saha ja rottinki montteerattu stäätrokhiin, antaa mailman tietää ette hään oon katheelinen ko ei saa olla myötä SVT:n ylösotetussa Saunapaletissa. ”Mutta tosi toornionlaaksolaisvaimo pärjää aina koska se löytää omia keinoja.” Esterii tuumaa reiphaasti. ¶
-Rollifikyri oon osa minusta, minun perintheestä ja minun kylttyyristä. Se oon aika ottaa esile toornionlaaksolaisvaimon – pryytit jokka jäävä tänne ylhääle oon aika tyffiä ja ossaava kohta kaiken. ¶
-Hyymuri oon pelastannu minun useasti. Esteriin eesotoitten kautta vintilä kotona kylässä mie saan ulos minun tarpheen olla seenin päälä. ¶
Aika heittää häpeämästä  ¶
Ann-Sofi kertoo joskus eri tapahtumissa psyykkisestä epäterhveyestä ja sillon hään kans pruukaa ottaa matkhaan hänen rollifikyrin, ette se ei tunnu ylön raskhaalta. ¶
-Mutta se ei ole helppo mennä ulos pikku samhällissä ja selittää ette oon psyykkisesti sairas, sannoo Ann-Sofi. Sentähenki se oon yksi maan issoimista kansantauista ja mie tykkään ette se oon aika heittää häpeämästä sitä. ¶
Hään selittää ette hällä ei ole yhthään tietettä mihinkä noijaa. Mutta hällä oon ymmärystietettä: sana jonka hään itte oon keksiny mikä merkittee ”se mitä elämä oon antanu”. ¶
Esteriilä hään halvaa viä esile ette sitä saattaa lua vaikka sitä tykkää ette ei ole mithään. ¶
-Jos sulla oon vain sie itte niin luota siihen! Esterii synty justhiin tyhjästä. ¶
Esterii leipomatouhussa toornionlaaksolaisessa köökissä. Valokuva: Yksityinen  ¶
Hyväksytty perheeltä  ¶
Ann-Sofin mies ja kläpit pruukaava saa kysymyksen jos filmit koskeva heitä ennenko net julkasthaan. Hyväksyminen heiltä oon tärkein, hään sannoo, hään yrittää ette ei välittää kriitikoista. Ann-Sofi oon kasunu ylös lestaatialaisessa seurakunnassa ja oon kristitty niin Esterii saattaa tietysti olla ärsyttävä joilekki. ¶
-Mie olen aika pörrö ja hööpö niin tämä ilmasukeino soppii mulle hyvin. Mie rakastan Toornionlaaksoa, en ole koskhaan asunu missään muuala ja olen voimakas paikkakuntalainen. ¶
Yhessä veppileikkauksessa pelattu sisäle puutarhaassa Toornionväylän varrela hään vettää naapukan päähän ja tuumaa: ”Tuorestaina se näyttää ette mie lähen Stockholhmiin. Tuntuu niinku lähtisin Austraalihaan. Näemä taas, kaikki jokka mie tunnen! Ei silti ette mie tunnen kethään, mutta kuitenki.” ¶
Rollifikyri Esterii näyttää vähän hullulta mutta lujalta toornionlaaksolaisvaimolta. Valokuva: Yksityinen  ¶
11 lokakuu, 2016 ¶
5 lokakuu, 2016 ¶
4 lokakuu, 2016 ¶
Ruottin lanslaaki otti äskettäin pronsin daartti-EM:issä Hollannissa. Paras tulos lanslaakile 26:heen vuotheen. Tony kuvan oikealla puolen. Kuva: Ruottin lanslaaki  ¶
Yksi Euruupan daartti-pelin huippupellaajia assuu Mataringissä. Tony Alanentalo oon juuri saanut pronsin yhessä Ruottin daartti-lanslaakin kansa.  ¶
-Minun vahvuus oon siinä ette mie träänaan paljon enämpi ko toiset, sannoo 46-vuotias. Se koskee niitäki jokka oon myötä lanslaakissa.  ¶
Hään assuu Mataringin keskustassa yhessä vaimon ja neljän lasten kansa eikä ole sen enämpää vauhtissa ko kukhaan muu. Mutta hänen elämä oon vähän erilaista. Niinä aikoina ko aktiviteetti oon matala Juoksengin Rektabissa hään seisoo ylivooninkissa omassa Matarinkitien kämpässä ja harjottellee tikanheittoa. Kuus-kaheksan tiima päivässä. Daartti oon ollut ”hänen” asia vuesta 1992 asti ja nyt hään oon Euruupan parhaita. Mutta minkhäänlaista ylpeyttä tästä pronsista hään ei tunne nyt suohraan kilvan jälkhiin. ¶
-Met olima lähelä hopeaa, mutta sen otit englantilaiset ko net löit Hollannin tiimifinaalissa. Niin ette met saima tyytyä pronsshiin, toteaa ”Hullu ruottalainen”, joka oon Tonyn lempinimi. ¶
Henkilökohtaisesti hään pääsi viienelle paikale EM-tuplassa yhessä Daniel Larssonin kansa ja viienelle paikale tiimipelissäki. ¶
Kilpailee vintiläki  ¶
Ette ylipäätänsä päästä EM-kilphaan yllätti Tonya vaikka kunto oon kauon ollut hyvä. Kevän mailmanrankkinkikilvan Suomessa hään voitti ja sen jälkhiin lanslaaki otti varsin yhtheyttä hänheen. Enniiten Tony kilpailee Suomen eliittisarjassa, sielä tämä homma oon suuri. Sielä hän voittiki viimi vuona pisteliikan. Hänen trääninkikumppanit oon muuten Aavasaksassa ja Ylitoorniolla. Mutta tavalisempi oon, ette hään oon myötä webcam-kilpailuissa kotona omassa kämpässä tietokonheen kautta, jossa vasthaanpellaajat oon koko maailmasta. ¶
-Mulla oon kaamera meeterin päässä taulusta ja met kilpailemma toelisessa aijassa. Met pellaama meän kumppania vasthaan ja se oon hyvvää kilpaharjottelunaki, sitä vähän hermostuuki. ¶
Mutta ei tässä sen rikhaamaksi tule. Kaikki kilpareisut hään häätyy maksaa omasta plomskasta. ¶
-Häätyy olla ymmärtäväinen froua ja häätyy häntä vähän smööratakki niin ette se hyväksyy tätä reisaamista ja kilpailemista. ¶
Paras mailmassa  ¶
Hänen oma ponnistusvoima hyötyy tuntheesta ette saattaa voittaa. ¶
-Ko oon voittanu ison tyrneerinkin niin sitä saattaa tuntea olevansa paras mailmassa vaikka se saattaa olla vain paras Suomessa. ¶
Jo ensimäisen kerran ko Tony otti tikat kätheen ja alko sihtaahmaan niin hään huomasi ette hään aina eli kohta aina osasi oikehaan paikhaan eli oikeen lähele sitä. Sen jälkhiin hään alko träänaahmaan neljä-viisi tiimaa päivässä ja vuotta tämän jälkhiin hään kiipesi ylös paikale joka tarkotti ette hään kuulu kymmenen parhaitten joukhoon Suomen Lapin rankinkilistala. Sama asia tapahtu Ruottissaki. ¶
Koko trääninkin salaisuus oon se ette kaikki häätyy olla auttomaattista ko viskaa. ¶
-Sie et saa joutua siiheen ette hunteeraat kunka sitä seisoo eli kunka pittää heittää, lihasmuistoahaan sitä koko aijan träänaa. Mitä ykstoikkoisempaa, sen parempi. ¶
Sen missä saattaa vaihetella oon kaksnastasen eli kolminastasen eli ”bulls eye”-mallin välilä, net antavat eri määrän pistheitä sen jälkhiinko mihinkä paikhaan tikka joutuu. Hään saattaa tehhä vähän eroa siinäki kunka hopusti hään viskaa. ¶
Hyvä ominaisuus Tonyla oon se, ette hään ei pölkää häviämistä. ¶
-Mie tykkään siittä ko saapii olla paras enkä pölkää johtaa kilpailua. Jos sinua pelottaa häviäminen, niin sie alat hermostumhaan ja oon hankalampi voittaa. Daartti oon hyvin paljon hermourheilua. ¶
5 lokakuu, 2016 ¶
4 lokakuu, 2016 ¶
26 syyskuu, 2016 ¶
Marianne oon puoliaikasesti työssä Haaparannanlehen jurnalistinna. Kuva: Linda Danhall.  ¶
Jurnalisti Marianne Berglund julkasee nuorile ja vanhoile passelin luontokirjan meänkielelä ja ruottila. Rikas luonon elämä oon hänen kameeralinsin keskiössä.  ¶
– Lastenkirjoissa ole kohta ollenkhaan luonnon kuvia ko ainoasthaan piiroksia, Marianne sannoo.  ¶
Kirja ”Elläimet meän ympärillä” oon runssaasti kuvitettu Mariannen itte otetuila valokuvila kauhniista Tornionlaaksosta. Hään julkasi jo 2010 kuvakirjan Naturligt fångat yhessä kirjailia Bengt Pohjasen kanssa. Nytten kuus vuotta myöhemin oon julkasun takana sama kustantaja Barents Publisher ja Bengt oon kääntänny tekstit meänkielele.  ¶
Marianne sai kylttyyrineuvoston apurahan elläinkirjan julkasemisseen ko valtio näkkee hyäksi tuottaa kirjalisuutta väheemistökielilä. Koska varsinki meänkieli oon laiminlyöty kirjamuotosenna niin tällä sarala oon paljon vielä tekemistä. ¶
Marianne oon koulutukselthaan esikoulun ja ala-astheen opettaja – ja vielä jurnalistiki. Usseimat tuntevakki hänen juuri jurnalistinna ja Haaparannanlehen toimitussehvinä. ¶
– Minua halutti käyttää ommaa kläpitten kasvatustietheen tietoa minun uuessa kirjaprujektissa. ¶
Elläimet meän ympärillä oon Mariannen toinen luonthoon liittyvä kirja. Kuva: Privaatti.  ¶
Muistitreeninkiä vanheemille  ¶
Jos kirja oon passeli esikoulu- ja koulukläpeile niin se oon kyllä yhtä passeli vanhuusten asunthoinki, Marianne toteaa. ¶
– Het, joila oon muistin kanssa vaikeutta, saattava varhmaan kuvia kattoessa ja lyhhyitä tekstejä lukkiissa pallauttaa miehleen eri elläimiä. Tiä vaikka se innostas heitä itteä omhaanki kertomisseen? ¶
Kirjaa vain voipii käyttää kirjalisuutennaki heile jokka halvaava oppia meänkieltä niinko heilekki jokka halvaava tietää enämpi eri lintu- ja elläinsorteista. ¶
Kirjaan layoutti (sommittelu) oon Mariannen itten tekemää ja kirja oon aateltu julkasta maalishuhtikuulla. ¶
Tämä elläinkirja ei toennäkösesti ole Mariannen viihmeinen. Hällä oon suunitheilla julkasta vielä usseita valokuakirjoja. Ehkäpä joku niistä olis suunattu juuri varsin vanheemallekki väele? Enämpi Marianne ei halvaa suunitelmiihaan vielä paljastaa. ¶
Fakta: Elläimet meän ympärillä kirjan hinta tullee olehmaan 180 kr ja lisäksi lähetyskostanukset ja sitä voipii tilata [email protected] ¶
Meänkielensi Matti Junes  ¶
16 helmikuu, 2016 ¶
12 helmikuu, 2016 ¶
9 helmikuu, 2016 ¶
Tommi Slunga ja sörviksenkäsitteliä Ulla Niska jokka joka päivä saava puhua meänkieltä viehraitten kans. Kuva: Haaparannan kunta.  ¶
Haaparannassa suomenkieli oon väkevämpi ko meänkieli. Tommi Slunga, minuriteettikielen käsitteliä, hunteeraa kunka kunta saattais kehittää meänkielen työtä ette sais enämpi vauhtia siihen.  ¶
Meän soittelussa hallintakunthiin oon tulllu vuoro rajakaupunkhiin Haaparanthaan.Tommi Slunga oon tehny työtä minuriteettikysymyksitten kans vuesta 2008 asti mutta Haaparanta tuli hallintakunta meänkielele ja suomenkielele jo vuona 2000 ko ensimäinen laki astu voihmaan. ¶
Kunnala oon erityinen kielistryktyyri. Täälä oon suuri yhtheys Suomen kans ja suomenkieli oon valtavampi meänkielen kans verrattunna. 35 prusänttiä Haaparannan asukhaista oon Suomen alamaisia. Joka vuosi 350 – 400 asukasta Suomesta muuttaa yli rajan, ja yhtä monta muuttaa toisippäin. ¶
Kieliraja Mataringissä  ¶
Kieliraja meänkielele mennee jonku pelikuorman pohjasseen, Mataringin korkeuella, sannoo Slunga. ¶
– Meän kunnassa oon enniiten kyse suomen kielestä, meänkieli ei ole ollu niin kysseessä. ¶
Förvaltninkit ei saa paljon koskhaan kysymyksiä asukhailta ette net halvava tietoa meänkielelä eli äitinkielenopetusta heän lapsile. ¶
Silti Tommi hunteeraa kunka kunta saattais kehittää meänkielen revitaliseerinkityötä. ¶
– Met olema yrittänhee hunteerata viimi vuosina STR-T:n kans. Se oon iso haaste ja olen aukein esityksile. ¶
Joitaki kylttyyriprujektiä oon tehty mutta hyvin markinaalisesti. ¶
Sekotetut kielet helpottava  ¶
Vaikka suomi oon väkeviin minuriteettikielistä Haaparannala niin se oon sekotettu sanonilla ja sanoila meänkielelä. Ette kielet sekotethaan oon hyväksi esimerkiksi vanhainhoijossa meinaa Slunga. ¶
Oonkos meänkielelä tulevaisuutta?  ¶
– Sillä oon isompi maholisuus ellää Pajalassa ja Mataringissä. Met Haaparannala tarttisimma revitaliseeraustoimintaa. ¶
Siinä met Haaparannala häymä saa tukea Kielikeskustasta ja STR-T:ltä joka oon intresseföreninki. Slunga sannoo ette ei saata pakottaa kieltä ihmisille. ¶
-Mie uskon varhmaan ette se oon maholista säilyttää meänkielen kylttyrisennä perintheenä. Met olema kaikin painettu siihen tornionlaaksolaisheen kylttyyhriin vaikka emmä puhu kieltä niin paljon. ¶
Kaupunkinpipliuteekki Haaparannala oon mallina tornionlaaksonkunnile mitä koskee meänkielen kirjalisuutta. ¶
– Met olema satsanhee paljon minuriteettirahoista kirjanosthoon, suunile 160 000 kruunua. ¶
Pipliuteekin päälikkö Marita Mattsson Barsk tekkee hurjasti työtä näitten kysymyksitten kans. Ette löytää ihmisiä jokka osalistuva kuumasti kysymyksiin oon ratkasu kaikheen. ¶
19 helmikuu, 2016 ¶
16 helmikuu, 2016 ¶
12 helmikuu, 2016 ¶
Pajalan kirjastopäälikkö Fredrik Paganus satsaa reilusti maan issoimphaan kokoelhmaan meänkielelä. Valokuva: Privaatti  ¶
Monessa kirjastossa Ruottissa oon hyvin vähän kirjoja meänkielelä. Pajala oon poikkeus tästä. Täälä oon suunile 150 titteliä ja nyt oon tarkotus tehhä maan issoiman meänkielenkokoelman.  ¶
–  Met taistelemma ette säilyttää kielen täälä ylhäälä, niin ei se kelpaa ette kätkeä kirjalisuuen, sannoo kirjastopäälikkö Fredrik Paganus.  ¶
Fredrik Paganus oon kasunu ylös Märstassa Stokholmin ulkopuolela Toornionlaaksolaisvanhimitten kans. Sielä kaukana se oon kokenu kielen ja täytenä hään tekkee lujasti töitä kielen säilyttämisen puolesta. Ko Fredrik astu kirjastopäälikkövirkhaan Pajalassa niin sielä oli niinku monessa muussa paikassa maassa: pikku hylly meänkielenkirjoja syrjässä. ¶
–  Mutta met olema keskelä Meänkielimaata. Met häymä näyttää ette met taistelemma kielen säilyttämisen eestä. ¶
Toinen syy satsaukseen maan issoimphaan kokoelhmaan oon ette henkilökunta näkkee ette kirjamäärä tasasesti kasuaa.   ¶
Kytkeä kirjat  ¶
–  Jonku osan kirjoista met kytkemä kiini kirjasthoon koska net oon harvinaisia. Niin ihmiset saava tulla tänne lukheen niitä. ¶
Paganus selittää ette koko minuriteettikirjalisuus nostethaan esile kirjastossa, mutta meänkieli oon saanu oman nurkan mikä vähän kertaa kasuaa. ¶
–   Meän tarkotus oon ette pittää kaiken kirjalisuuen mikä oon annettu ulos meänkielelä. Heti met kans käänymä ihmisten työ ja pyyämä niitä tuohmaan meile kirjoja joita saattaa olla hankala löytää. ¶
Toinen iso työ joka oon tekheilä oon ette kartottaa vanhaan kirjalisuuen proasti Lars Levi Laestadiuksesta. Kirjat tuleva museosta mikä oon pantu alas. Kokoelma oon jännä kappale kylttyyrihistuuriaa Toornionlaaksosta ja lestaatialaisuuesta, sannoo Paganus.  ¶
Norrköping halvaa minuriteettiosaston   ¶
Metavisi oon kans ollu yhtheyessä muitten kirjastoitten kans maassa ja kuulustellu kunka henkilökunta tykkää ette löytyy lastenkirjalisuutta meänkielelä. ¶
Frida Rönnbäck, Uumajan kaupunkinkirjasto:  ¶
–   Tänä vuona ko olen ollu töissä täälä olen saanu jonku harvan kysymyksen kirjoista meänkielelä… 24 meän 28 tittelistä oon ollu uloslainattu viimi vuen aikana, niin kirjoja käytethään. ¶
–   Mulla oon ittelä juuria Toornionlaaksossa niin mulle se oon hyvin antosaa ette mie saan pelata pienen rollin siihen ette lapset saava kielen. Met olema kans ostamassa pienen pohjavaraston minuriteettikielilä kaikhiin kirjastofiliaahliin Uumajassa.  ¶
Frida Rönnbäck Uumajassa näkkee ette lastenkirjoja meänkielelä lainathaan sillon tällön. Valokuva: Privaatti  ¶
Emil Enbuska, Norrköpinkin kaupunkinkirjasto:   ¶
–   Meilä ei ole lastenkirjoja meänkielelä ja ei niitä kysytäkhään. ¶
–   Puute meänkielenkirjoista ei ole kovin vaikea ymmärtää. Minun tiosta ei ole isompaa määrää toornionlaaksolaisia jokka kysyvä kirjalisuutta meänkielelä. Jos se tapahtuis se oon helposti tehty ette lainata tänne titteliä lähheisistä kirjastoista, eli kaukolainata. ¶
–   Mie olen itte syntyny ja kasunu Pajalassa, toornionlaaksolaisvanhimitten kans, ja olen ollu töissä lähelä saamen ja toornionlaakson kylttyyrikysymyksiä. Muun muassa johtajanna Lestaatiusmuseolla. Työ minuriteettikielitten kans kirjastossa täälä Norrköpinkissä oon valitettavasti saanu jää syrhjään koska minun päätyö oon ottanu kaiken aijan. Mutta minun tarkotus oon ette koota kokhoon vasitun minuriteettikieliosaston. ¶
–   Toisessa askelheessa mie toivon ette met onnistumma kytkemhään jatkuvaa kylttyyritoimintaa ympäri minuriteettiosastoa. Se olis unelma ette saa esittää esimerkiksi Bengt Pohjasen Ja Katarina Kierin meän yleisölle. Ja miksei Toornionlaaksonteatterin!? ¶
Emil Enbuska oon ennen ollu töissä Lestaatiusmuseossa Pajalassa mutta oon nyt kirjastossa Norrköpinkissä. Valokuva: Privaatti  ¶
1 maaliskuu, 2017 ¶
21 helmikuu, 2017 ¶
17 helmikuu, 2017 ¶
Aika: 8/4 klo 09.00 2017 Paikka: Tornedalens Folkhögskola, Matarenki Lissää tietoa löyät tästä Kuttu vuosikonkressiin- Kallelse årskongress Tervetuloa! Johtokunta ¶
Maria Bideke Kirjalisuuen resursikeskuksessa toivoo ette olis enämpi kirjottajia jokka halvaisit antaa ulos kirjoja meänkielelä. Hään auttaa mielelhään antmalla tietoja piitraakimaholisuuksista. Kuva: Region Norrbotten.   ¶
Meänkieliset kirjat oon nykyhään hankalat löytää bibliuteekissä. Tämä luultavasti selittää miksi kysyntä oon niin pieni. Siksi koko maassa nyt panthaan käynthiin prujekti jossa kaikki kirjat tällä minuriteettikielelä saavat lyhyn presentasjuunin ruottiksi ja meänkielelä. Kirjalisuuen resursikeskus Luulajassa hoitaa tämän asian, jossa nostethaan framile piilotetun joukon.   ¶
Enkäätti, jonka STR-T:n nettilehti Metavisi teki janyaarissa, osottaa ette ykstoista neljästätoista sattumanvarasesti valituista bibliuteekistä ilmottaa ette meänkielisten lastenkirjoitten kysyntä oon pieni eli aivan olematon. ¶
Maria Bideke Kirjalisuuen resursikeskuksessa, jota hoitaa Region Norrbotten, ei ole yllättynny: ¶
–  Oon hankala kysyä semmosen perhään josta ei tiä mitä se oon. Jos sie haet meänkielistä kirjalisuutta niin se oon monimutkasta löytää sitä ko kirjoitten sisälöstä puuttuu informatiivistä tekstiä. ¶
Nykysissä digitaalisissa listoissa minuriteettikielistä näkyvät vain kirjoitten nimet ja se joka ei saata meänkieltä ei ymmärä noppaakhaan kirjan sisälöstä. Siksi Kirjalisuuen resursikeskus oon yhessä Rekiuunibibliuteekin kansa pannu käynthiin prujektin jossa koko senkielinen kirjalisuus esitelhään lyhysti niin meänkielelä ko ruottiksiki. ¶
Tämä koskee kaikkia niitä kirjoja joita oon olemassa maan bibliuteekissä. ¶
–    Kaikin häätyvät saa maholisuuen ymmärtämhään mitä kirjat sisältävät. ¶
Tässä oon kansa tärkeätä ette kääntäjät valittevat semmosen tyylin joka puhhuu suohraan lapsile. ¶
– J  os lapset ja nuoret lukevat presentasjuunitekstin niin net häätyvät päästä tuntemhaan vaikuttaako kirja jännittävältä juuri heän ikäluokale. ¶
Uumajan kaupunginbibliuteekissä mainostethaan selvästi mistä lööytyvät minuriteettikieliset lastankirjat. Kuva: Privaatti.    ¶
Toisena syynä siiheen, miksi meänkielisen kirjalisuuen kysyntä oon niin pieni, Maria luulee kuuluvan yhtheen sen kansa, ette meänkielisiä kirjoja oon niin vähän. Hään huomaottaa kuitenki siittä, ette uuen lastenkirjalisuuen asema oon valosampi; esimerkkinä oon Pippi Longstrymppi-kirja, jonka käänös tuli vuona 2016, niinku kansa Max Balja. ¶
–  Se, mikä kuitenki tuntuu luppaavalta, oon ette förlaakit uskaltavat satsata tämäntyyppisheen kirjalisuutheen vaikka markkina oon niin pieni. Toivoma ette useamat tohtivat ottaa tämän askelheen. ¶
Metavisin tutkimus koko maan bibliuteekistä näyttää kansa ette kuuessa taphauksessa 14:sta lastenkirjat piethään muuala ko laseten osastolla. ¶
–    Se oon mahottoman surkea. Lapsiperheet hään menevät lasten osastolle. Jos niitä oon piilotettu ulkomaalaisen kirjalisuuen hyllyle niin se oon selvä ette kukhaan ei niitä löyä. ¶
Tällä laila spontaanilainaus jääpii takasiale ja kävijät häätyvät olla kauhean hyvin perilä asioista ennenko het löytävät näitä kirjoja. ¶
Daniel Särkijärvi, meänkieliaktivisti Kaihnuussa, pittää tätä väärää sijottamista suurena vaarana: ¶
–    Symboliikki siinä, ette joutua menheen pois satuhuohneesta löytämhään ommaa perittyä kieltä ko kaverit jäävät sinne, viepii minun hunteerinkit siiheen miltä asiat oon ennen aikhaan näyttänheet. Minuriteettilaiset jäävät syrhjään. ¶
Meänkieliset lastenkirjat luokitelhaan ussein suomalais-ugrilaisiksi. ¶
Huomautus:   Maria Bideken tehtävä oon mm. helpottaa kirjottamista Norrbottenissa ja auttaa niitä, jokka hakevat piitraakia. Tästä löyät tietoa Kirjalisuuen resursikeskustasta ¶
21 helmikuu, 2017 ¶
17 helmikuu, 2017 ¶
Aika: 8/4 klo 09.00 2017 Paikka: Tornedalens Folkhögskola, Matarenki Lissää tietoa löyät tästä Kuttu vuosikonkressiin- Kallelse årskongress Tervetuloa! Johtokunta ¶
14 helmikuu, 2017 ¶
By Birgitta Rantatalo ¶
Constanzela ei ole hypoteesiä mutta oon avoin sille mitä tullee esile haastatteluissa nuorten kans. (Valokuva: privaatti)   ¶
Kunkas nuoret tornionlaaksolaiset Stockholmissa luova heän itenttiteetin? Mitäs meänkieli merkittee heile? Missäs se kieli oon: käsissä, päässä eli jaloissa? Kielitietäjä Constanze Ackermann-Boström Uppsalan yniversiteetissä hakkee nuoria, 15 – 30 ikäsiä, hänen tutkimusprojekthiin.  ¶
– Sitä löytyy hyvin vähän tutkimusta mikä oon sosiolinkvistinen ja joka koskee meänkieltä ja tornionlaaksolaisia, sannoo Constanze. Siksi tämä tuntuu tärkeältä ja kiinostavalta. ¶
Constanze, joka oon lähtösin Saksasta, tispyteerasi lokakuussa 2018 ja tämä oon hänen ensimäinen projekti jonka hään järjestää ilman apua ohjaajalta. ¶
Syksylä 2021 tutkimus, joka perustuu haastatteluihin nuorten kans, pittää olla valmis. Net joita hään nyt hakkee pitävä asua Tornionlaakson ulkopuolela, kaikista paras jos net asuva Stockholmin kaupunkissa, josta tuli hallintakunta meänkielele vuona 2019. ¶
Se mitä Constanze halvaa tutkia oon mitä meänkieli merkittee sille nuorele polvele jonka isovanhimat puhuit meänkieltä mutta ette kielitaito sitte oon häviny. ¶
– Net jokka ei asu yinaluheela, mitäs kieli merkittee niile? Merkitteekös se mithään ette niilä nyt oon oikeus oppia meänkieltä? Ja miksikäs net käskevä ittensä, tornionlaaksolaisiksi eli stockholmariksi eli joksiki muuksi? ¶
– Mie toivon ette mie saan tietää kunka nuoret tornionlaaksolaiset luova heän itenttiteetin, jos meänkieli ja monikielisyys oon tärkeä niile. ¶
Kaikki jokka tunteva ittensä tornionlaaksoleiseksi ja oon 15-30 ikäset oon tervetulheita tutkimukseen. (Valokuva: Pexels.com)   ¶
Net jokka oon myötä tutkimuksessa ei tartte osata meänkieltä, mutta net jokka saattava oon yhtä tervetulheita. Constanzela ei ole hypoteesiä jonka hään halvaa kokkeila mutta hään oon avoin sille mitä tullee esile haastatteluissa. Niitten perustheela se toivoo ette hään saattaa nähhä mikä oon samalaista ja tulla tuloksheen. Hään tietää jo ette ero oon suuri joka riippuu siittä ketä hään kohtaa. ¶
– Se saattaa olla iso ero jos itte oon siirtyny Tornionlaaksosta 20-vuotihaana eli jos oon kasunu ylös Stockholmissa ja piiain oon vain isovanhimpia jokka tuleva ylhäältä ja puhuva kieltä. ¶
Tutkimuksessa oon kans myötä kieliporträtti jonka tutkijat Itävalloissa oon ottanhee esile (kuva alempanna). Kuva näyttää silyetin ihmisestä. Tähän osanottajat saava färjätä osia sen jälkhiin missä paikoissa net tykkäävä ette meänkieli oon heissä. Piiain joku tykkää ette se oon vartalossa ko taas toinen tykkää ette meänkieli oon jaloissa? ¶
– Sillä laila met annama kielele muo’on, se oon jännä malli. ¶
Missäs kieli oon sinun ruuhmiissa? Päässä, vartalossa eli jaloissa? Net jokka oon myötä tutkimuksessa saava färjätä heän oman ”kielikeskuksen” ja selittää siittä. (Kuva: heteroglossia.net)  ¶
Materiaalinkokoaminen jatkuu 2-3 kuukautta. Issoin osa tutkimuksesta käytethään transkripeeraukselle ja haastatteluitten analyysile. ¶
Mihinkäs tuloksheen sie uskot ette sie tulet?  ¶
– Mie uskon ette siinä oon iso ero niissä jokka oon kasuhnee ylös Tornionlaaksossa ja itte siirtynhee etehlään ja niissä jokka oon syntynhee Stockholmissa. ¶
– Mie uskon kans ette jeokraaffiset paikat saattava olla tärkeät omale itenttiteetile. Piiain net muistava vissin paikan Tornionlaaksossa missä net vietit kesäluat eli tehit muita perheaktiviteettiä? ¶
Joittenki nuorten keskelä saattaa kans olla aktivismiä joka kuuluu yhtheen kielen kans, uskoo Constanze. ¶
– ”Se oon meän oikeus oppia kielen”, niinku. Se riippuu siittä ette oon ollu pitkiä aikoja ko oon sorrettu ja ette meät oon leimattu siihen mikkä kielet oon kattottu tärkeäksi eli taas tarpheettomaksi. Met tiämä ette iteolokiit menevä polvesta toissheen ja ette se oon usseen mikä aatelhaan hyväksi kläpile, se pöläthään ette nuoret saava saman huonon olon jonka itte oon saanu kokea. ¶
Constanze toivoo ette hänen tutkimus saattaa viitata kunka meänkielen elvytystyön saatethaan parantaa. ¶
Oleks 15-30 ikänen, asut Stockholmissa ja halvat olla myötä Constanzen tutkimuksessa? Meilaa [email protected] ¶
18 joulukuu, 2019 ¶
9 joulukuu, 2019 ¶
5 marraskuu, 2019 ¶
By Birgitta Rantatalo ¶
Tornionlaakson teatterin sisusryhmä prujektissa ”Meän kieli oon teän kieli” niinku se oli kevväilä 2019 Jukkasjärvessä. Teatterijohtaja Erling Fredriksson, Nellie Skogsberg, Jakob Granqvist ja Erik Kuoksu Valokuva: Lisbeth Salomonsson  ¶
Nyt oon aika meänkielelä ottaa siiaa lavala Eteläruottissa. Tornionlaakson teatterilla oon teatteriryhmä Smålandissa jolla toukokuussa oon ensinäyttely, ”Kummitusjuttuja Tornionlaaksosta.” Nuoret puhuva ruottia, meänkieltä ja saamenkieltä ja kaikki ohjaus toimii vepin kautta. ¶
-Met halvama näyttää ette matka ei tartte olla este ette saa pelata teatteria ja ette kieli ja kylttyyri Tornionlaaksossa oon lahja jonka pitäs jakkaa monele meän maassa, sannoo teatteripetakooki Nellie Skogsberg. ¶
Uusi kieli- ja kylttyyriprujekti oon kasunu Nellien tahosta ko hään alko töihin Tornionlaakson teatterhiin 2018. Siihen aikhaan hään ohjasi nuorta teatteriryhmää Kalmarissa, ja samat nuoret oon syksystä asti myötä jännässä piluttiprujektissa. ¶
Itea oon ette levittää meänkieltä näyttelykielenä kaukana siittä tavalisesta alueesta ja kääntyä erityisesti nuoremalle kohteryhmäle. Ko Nellie selitti nuorile Kalmarissa hänen uuesta työstä pohjolassa, niin niistä oli vähän (yheksän henkeä, viiestätoista kahtheenkymmentheennelhjään vuotheen) jokka olit kuuhlee meänkielestä. ¶
-Sillon mie tunsin ette met häymä yrittää levittää tätä ulkopuolele Tornionlaaksoa. Se oon tärkeämpi ko ette aivan pelata tornionlaaksolaisile täälä ylhäälä. ¶
Elin Johansson ja Mirjam Larsson esittävä mysikaalisen kappalheen harjottelussa.Valokuva: Privaatti  ¶
Maanys oon kirjailian Erik Kuoksun nuvellistä, kokoelmasta Autio ja muita selityksiä Tornion lapinmaasta, missä tapahtumat oon siotettu Tornionlaaksoon. Niitten kahen näyttelyn lisäksi, mikkä Tornionlaakson teatteri esitti kevväilä, kaksi nuvelliä oon tramattiseerattu. ¶
Nyt Teatteri Normalla harjottellee joka maanantai-ilta niitä neljää kappaletta Männyt Suppasvaarassa, Isän ääni, Mettien herra, ja Vihriäinen Neitsy. ¶
Ei yheläkhään näytteliöistä ole mithään yhtheyttä Tornionlaaksoon, niin kieliharjotus oon tärkeä osa. ¶
– Net tykkäävä ette se oon rajua ette oppia kieltä, mistä net ei olhee kuuhlee puhuttavankhaan. Suunile niinku oppia alvinkieltä Tolkkien mailmasta. ¶
Elin Johansson, 19 vuotta meni niin kauas ette hään luki meänkieltä kauko-opetuksen kautta Uumajan yliopistossa. ¶
-Kursi oon antanu mulle syvemän käsityksen kielele ja kylttyyrile, sannoo Elin. Ääntäminen ja painotus oon ollu vaikein oppia. Miehään en koskhaan kuule meänkieltä arkipäivässä täälä Smålantissa. ¶
Elin Johansson, 19 vuotta, lukkee meänkieltä. Foto: Privat  ¶
-Ette ääntää rullaavan konsonantin r oon esimerkiksi ollu haaste. ¶
-Joitaki repliikkiä met olema justeeranhee vähäsen maanyksessä, sannoo Nellie. Mutta met olema yrittänhee niin paljon ko maholista ja yksi nuvellista oon esimerkiksi pitkä tialooki meänkielelä. ¶
Ei minkhäänlaisia vaatimuksia täyeliselle ääntämiselle  ¶
Nellie oon aivan niinku Elin lukenu meänkieltä samala aikaa ko prujekti. ¶
-Mie uskon ette se oon ollu etu ette en itte ole puhunu sitä. Se oon tehny ette oppilhaat ei ole pölähnee jauhaa etheenpäin ja sanoa väärin. ¶
– Ei, tarkotus oon ette ihmiset tuleva utelihaat kielele ja kylttyyrile. Premiääri oon Smålantissa toukokuussa mutta ryhmä toivoo ette kans saa maholisuuen näyttää ittensä Tornionlaaksossa. ¶
-Premiäärissä pypliikki saapi nähhä neljä nuvelliä, jälimyttäin oon hunteerattu ette koulut saattava tilata jonku niistä puolentiiman näyttelyistä. ¶
-Ajatus ei ole ette puhua täyelistä meänkieltä lavalta. ¶
-Met käänymä ensiksi nuorele pypliikile. Jos meinaa ette kieli pääsee tarttumhaan ja säilymhään, niin enämpi nuoria häätyy saa ottaa ossaa siittä. Met valittimma Kuoksun nuvelliä siksi ette net mielyttävä tätä kohteryhmää. Häätyykös olla sisälä kielessä ette ymmärtää näyttelyn? ¶
-Ei. Kieli ei ole kaikesti kyse suorasta kääntämisestä, se antaa muutaki aivan sillä ko näkkee mitä lavala tapahtuu. Kieli antaa kans näyttämölisesti ja esteettisesti. ¶
Junie Sandgren ja Elin Johansson oon kaks yheksästä nuoresta Kalmarissa jokka oppiva meänkieltä. Valokuva: Privaatti  ¶
Tekevä kaukotyötä  ¶
-Teatteriprujekti oon erilainen monela mallin. Prujektijohtajan ja teatteriryhmän välilä oon 151 pelikuormaa ja harjottelut tapahtuva kohta aivan veppikaameran kautta. ¶
-Mikä sillon oon tärkeä oon ette kaikin tekevä heän tehtävät oikeassa järjestyksessä ette se ei tule sekasta, sannoo Nellie. Yks vaikeus saattaa esimerkiksi olla ette näytteliät ei näe jos mie näytän käelä kunka net häätyvä liikkua. ¶
Elin Johansson kaukotyöstä: ¶
-Joskus saattaa tulla vaikeuksia tekniikan kans, niinku ylöskytkentä. Samala se oon hyvä ette Nellie oon sielä ylhäälä ko sillä niin neuon oon yks jalka Tornionlaaksossa ja toinen täälä meilä. Met saama ottaa ossaa kahesta mailmasta. Prujektinimi oon ”Meän kieli oon teän kieli”(Vårt språk är ert språk). ¶
-Teatteriryhmän nimi oon Teatteri Normalla ja myötä siinä oon Madeleine Gyllander, Elin Johansson, Mirjam Larsson, Junie Sandgren, Helmi Signert, Erik Georgsson, Felix Idberg, Jax Westrin ja Max Prim. ¶
23 tammikuu, 2020 ¶
14 tammikuu, 2020 ¶
31 joulukuu, 2019 ¶
Christian Koivumaa oon vaihettannu elämäntietä karatesta akvarellimaalauksheen. Kuva: Privaatti  ¶
Haaparannasta syntysin Christian Koivumaa saapii paljon huomiota netissä hänen Haaparantaa kuvavista akvarellistä. 37-vuotias oon karaten monikertanen pohjosmaalainen mestari – mutta hään käyttää nyt kaikki hänen energiian tavottesheen tulla maalaustaitheen mestariksi.  ¶
Monet ovat nähneet hänen tunnelmalisia kuvia Naamakirjassa, jossa suuriin osa mutiivistä tulevat Toornionlaaksosta, erityisesti Haaparannan kaupunkista ja talvimaisemista. ¶
– Justhiinsa nämät mutiivit oon hankalia, ja se oli haaste joka houkutteli minua. ¶
Christianni asu Haaparannala 18 vuen ikäseksi asti. Koko nuoruuen aikana karate oli se mikä innosti häntä enniiten ja hään oli myötä landslaakissa 2000-2009. ¶
Hänen meriittilista urheilusta oon pitkä. Itte hään pannee korkeimalle meriittilistale neljä kultaa Pohjosmaitten mestaruuskilapailuista. Kariääri sai kuitenkin äkilisen lopun ko hän sai artroosin ja joutu leikkauksheen. ¶
– Sain kielon kaikista kovasta trääninkistä. Ko mie heitin träänaamasta kymmenen kertaa viikossa joku vuosi aikaa mie häyvyin saa jotaki sen siihaan. Siinä net akvarellit tulit. ¶
- Oikeasthaan mie näen itteä vastaalkajaksi, vasta nyt, kahtena-kolmena viimisennä vuona oon alkanu tapahatumhaan yhtä ja toista. Akvarellitekniikka oon hankala, olen ollu pahala päälä monta kertaa. ¶
Mutiivit tulevat ussein Haaparannan kaupunkista. Kaupungin hotell ja vesitorni oon maamerkkiä jokka oon Christiannin kuvile omaisia Kuva: Privaatti.  ¶
Mentaaliträäninkistä oon hyötyä  ¶
Tässä uuessa harrastuksessa hänelä oon paljon hyötyä iitrotin mentaaliharjottelusta: että sinnikkäästi jatkaa ja jatkaa vaikka vastustaiski niinku färitten kansa, jokka ei aina toimi niinku sitä uskoo. ¶
Taiteessa, sitä vastoinpa hällä oon luonolista kykyä ja nyt hään oon utelias näkheen kunka kauas hään pääsee sillä. ¶
Christianni oon itteoppinut. Hään oon käyny yhen päivän pitusen akvarellikursin Ameriikassa mutta sen jälkhiin hään oon itte kokeilut yhtä ja toista. ¶
Päivisin hään tekkee työtä opettajanna Katrineholmissa, maalaaminen oon vain harrastus, vaikka hään nykyhään myypiiki vähän. ¶
Tuntuukos se erilaiselta kuvata Haaparantaa?  ¶
-Joo, mulla oon kauhean monta muistoja sieltä ylhäältä ja se oon mukava kuvaila mutiivia jokka ihmiset tuntevat aivan ittestäänselvinä. ¶
Hään tykkää erityisesti talvesta vuenaikana. ¶
Christianni oon ussein Haaparannala ja pruukaa valokuvata kaupunkiympäristöä. Näitä kuvia hään sitte käyttää tukena muistole. ¶
-Silloin tullee siistiä ja tyylikästä. Mulle tämä oon helpompaa ko ette maalata kesämutiiviä. ¶
Tällä hetkelä karatemestari planeeraa kesänäyttelyä Tornedal & Co:ssa Haaparannan torila. ¶
15 maaliskuu, 2016 ¶
11 maaliskuu, 2016 ¶
9 maaliskuu, 2016 ¶
Hanna Aili. Kuva: Privaatti  ¶
Meänkieli alkaa tulheen tykätyksi ja oon nuorile jännittävän maihneessa. Mutta sen elhoon jäämisen vaatimus oon se, ette nuori sukupolvi oivaltaa miksi sitä kannattee oppia käyttämhään. Tämä oon yhen ynivärsiteettitutkimuksen tulos, sen tekijä oon Hanna Aili.  ¶
25-vuotias Hanna oon viimi syksynä Göteborgin ynivärsiteetissa valmistannut yhen antropoloogisen tutkimuksen, jolle hään oon antanu nimen ”Meänkieli – sammaltunheesta cooliksi”. ¶
Tarkotus oli tutkia meänkielen merkitystä nuorile täysile Toornionlaaksossa. ¶
Vaikka tutkimus oon pieni, 15 poängiä, se antaa intresantin katsauksen meänkielen asemasta. ¶
Kieli muuttuu  ¶
– Tärkeintä mitä olen saanu matkhaan tästä tutkimustyöstä oon ette meänkieli alkaa olheen muotissa ja piethään jännittävännä. Mutta vaatimus revitaliseerinkin onnistumiselle oon ette het itte määrittelevä miksi se oon niin tärkeätä osata sitä. ¶
Tähän tarvithaan kansa liike joka vastaa sitä mitä Met Nuoret nyt oon hommaamassa, ette kytkeä toornionlaaksolaisen kylttyyrin histuurihaan. ¶
– Mie tykkään ette meänkieltä soppii pittää muuttuvanna prusessinä jolle joka sukupolvi antaa oman leiman. ¶
Raportissa tullee framile ette Hannan sukupolvi ei ole kokenut valtion kielelistä sortoa samala laila ko mitä vanhemat ihmiset oon. Siksi fuukyksen häätyy muuttaa kielen menettämisestä siiheen ette voittona oon uuen kielen oppiminen. ¶
– Met elämä aijassa jossa kaikki oon muuttumassa, silloin juuria, rauhalisuutta ja vahvaa identtiteettiä piethään villin arvokhaana. Tästä meänkielelä ja Toornionlaaksola oon paljon omaksuttavvaa. ¶
Monet grilli-illat Mataringissä antovat sysäysken Hanna Ailin kandidaattitutkimukselle meänkielestä. Kuva: Privaatti.  ¶
Jahti, mettä ja poronhoito  ¶
Meänkieli oon lujasti kiini joissaki elinkeinoissa: jahissa, mettässä ja poronhoijossa. Tutkimuksessa yksi tyttäristä selittää ette hään hirvenjahissa tunsi itteä aika poijessa koko hommasta ja aivan erityisestä syystä. Ko jahtitornitten välilä alko leviähmään uutinen, ette hirvi oli kaajettu, niin hään ei aivan varsin hoksanu mitä oli tapahtunnu – hälytys tehthiin meänkielelä. Tämä anto hälle sysäyksen oppia kielen. Mutta oon olemassa muitaki syitä siiheen miksi kannattaa omaksua meänkielen: ¶
– Oman taustan ymmärtäminen, ja senki miksi toornionlaaksolaiset oon minuriteetti, oon villin tärkeätä, ko silloinhään oma histuuria kytkeytyy kiehleen. ¶
Hanna sannoo, ette aina enämpi nuoria oon alkanheet intresseraintumhaan omasta minuritettikielestä. ¶
– Oon tapahtunnu attityytimuutos, nuoret oon selvilä siittä ette het ei ennää häpeä kieltä. ¶
Tätä huomaa ei vähhiinthään sosiaalisissa meedioissa, joissa het mielelhään ilmaisevat itteä rajakielelä. Sielä ei niin kauheesti välitetä siittä, ette pitäs ilmasta itteä ”oikein” jonku standartimallin perässä. ¶
Tärkeä olla syyttämättä  ¶
Justhiinsa tämä standartiseeraus saattaa toimia hämminkinnä, kuitenki jos niin kuttutut meänkieliaktivistit pitävät määräämistä heän omana. Hannan raportissa selitethään joistaki vanheman sukupolven eustajista, jokka rakentavat aitoja kielen ympäri ja sillä laila sulkevat pois monia. ¶
– Se oon villin tärkeä ette ei kethään syytetä vain ette annethaan kielele muuttumistillaa. Silloon saattaa kehittyä uusi meänkieli, joka vahventaa toornionlaaksolaista identtiteettiä. ¶
Hanna oon tietonen siittä ette puhuminen kielen standardiseerauksesta ei ole helppo. Meänkielessä kohtaa kaksi vastustajapiiriä joila oon erilaiset käsitykset asiasta: valtion sääntö-kanta ja majuriteetin löysempi tulkinta. ¶
– Häätysköhään kieltä kuitenki standartiseerata, niin ette se sais korkeaman staattyksen? hään mietiskellee. ¶
Alaviite: Hanna oon kasunu ylös Arbogassa mutta oon koululuvila ollut isänsä Bengt Ailin tykönä Mataringissä, joka muuten oon yksi osanottajista SVT:n sarjassa Saunabaletti.  ¶
18 maaliskuu, 2016 ¶
15 maaliskuu, 2016 ¶
11 maaliskuu, 2016 ¶
Opettaja Rebecka Szemenkár Hässleholmissa oon antanu oppilhaat neljänessä luokassa panna kysymyksiä toornionlaaksolaisile ette opetus tullee elävämpi. Valokuva: Privaatti  ¶
Se oon helppo tulla kotisokeaksi ette ei näe mitä meilä oon. Erityisesti kläpilä se saattaa olla vaikea ymmärtää mikä oon niin erikoista toornionlaaksolaisissa.  ¶
– Met täälä hallintakunnissa emmä ole minuriteettiä, met olema majuriteetti. Kläpit ei ole piiain kokehnee muuta ko tämän heän elämässä, sannoo Birgitta Rantatalo joka tekkee työtä revitaliseerinkiprujektissä kouluissa.  ¶
Birgitan keino käsitellä tilanetta ette asua ja toimia keskelä kansalista minuriteettiä oon ette olla konkreettinen petakokiikassa. ¶
– Mie praatin kläpitten kans mitä sielä kotona heiluu seinässä, mitä fammun kämpässä löytyy, kunka se oon ko pappa kalastaa… Mie yritän nostaa meän kylttyyriä ja ottaa sen näkösälle. ¶
Mutta hyvin pienelä osala kläpistä maassa oon niin hyä tilane asiassa ko kläpilä Pajalassa, Korpilompolossa ja Jukkasjärvessä. Tutkimus jonka Ruottin raatio oon tehny näyttää ette issoin osa Ruottin yläastheen oppilhaista ei saa koskhaan oppia mithään viiestä kansalisesta minuriteetistä vaikka se pittää kuulua opetukseen. ¶
Metavisi valittee ette ottaa esile kaks hyyää poikkeusta: Birgitta Rantatalo Korpilompolossa ja Rebecka Szemenkár, opettaja kansainvälisessä engelska koulussa Hässleholmissa. ¶
Skaippasi toornionlaaksolaisen kans  ¶
Rebecka selittää kunka hään aattelee: ¶
– Mie en halva ette sanonta minuriteettikieli tuntuu ette se oon jotaki sielä kaukana, mie halvan ette oppilhaat minun luokissa saava kohata sitä itte. ¶
Ko kläpit neljänessä klassissa olit kattonhee filmin ” Elina – niinku minua ei oliskhaan” yhtenä koulutiimana tuli paljon kysymyksiä, joka teki ette Rebecka otti yhtheyttä ihmisten kans jokka praativa eri minuriteettikieliä. ¶
– Kysymykset toornionlaaksolaisista olit eninpäin ”Kunkas se oli ko sie olit pieni? Kielsikos sinun opettaja sinua praatimasta suomea?”. Niitä ajatuksia ei ole niin helppo vastata kuuklaamalla. ¶
Luokka onnistu saahmaan Skaippimöötin Bengt Niskan kans (STR-T:n puhheenjohtaja). ¶
– Se oli tosihauska. Oppilhaat tykkäsit kyllä siittä. ¶
– Mie olen esittänny kaikki minuriteettikielet oppilhaile ja kans ottanu ylös relijuunia. Se oon tehny ette aihneet oon liittynhee yhtheen ja met olema keskustelhee kunka met ”ruottalaiset” kohtelemma minuriteettiä.  ¶
Birgitta Rantatalo Korpilompolossa tekkee työtä ette koulukläpit näkevä oman kylttyyrin ja arvon omasta lähtöpohjasta. Valokuva: Privaatti  ¶
Paikannimet keskelä  ¶
Korpilompolossa oon Birgitta Rantatalo, entinen matte- ja luonontiete-opettaja, joka tänä kevväinä tekkee yhtheistyötä kouluitten kans pohjosissa hallintakunnissa. Ensisiassa se oon Talonkylänkoulu Korpilompolossa ja Pajamiehenkoulu Pajalassa joittenka kans Birgitta tekkee työtä Meän Akateemin revitaliseerinkiprujektissa. Työ rahotethaan Isofilta (Instityytti kielile ja kansanmuistoile). Yks pääteema oon paikannimet. ¶
– Niitä oon yhtheisiä sanoja ja sanontia joita kaikki käyttävä vaikka kaikki ei puhu meänkieltä. Se oon nimiä paikoile, maile ja ilmiöile luonossa. ¶
Läätinkuusi oon esimerkiksi iso kuusi Korpilompolossa. Sivakkajänkkä oon nimi erityisele lettomaale vähän matkan päässä. ¶
Birgitta käypi näissä paikoissa oppilhaitten kans enimiten niitten kans jokka lukeva meänkieltä. ¶
Hään selittää ette löytyy monta esimerkkiä ette oon etua omasta taustasta pohjasessa. ¶
– Sanna Kalla Magnettes-ryhmässä oon esimerkiksi selittänny kunka erityistä se oon ette oon juuret minuriteettikansassa ko hään oon mailmala. Se kattothaan jännäksi ja net oon saahnee monta esitystä sen takia. ¶
Miksis koulut oon niin huonot nosthaan esile minuriteettiä?  ¶
– Opetus kansalisista minuriteetista ei ole otettu sisäle opettajankoulutukseen ja mie hunteeraan kunka se oon sen kans tänäpäivänä? ¶
Birgitta ymmärtää ette se vaatii aika paljon ette opettajat joila jo oon käet täynä ortinaari opetuksen kans ottava myötä minuriteetitki. ¶
– Moni ei jaksa. Planeerinkiaika mennee muuhun. Se piiain vaatii ette tekkee sen työn vapaaikana ja sillon se ottaa vasthaan. ¶
Birgitta tykkää ette opettajitten kompetensinlissäyspäivät häyttäis käyttää opetukseen lissää tästä aihneesta. ¶
Viimiseksi hään antaa toivetta oman minuriteetin tulevaisuuele: ¶
– Mie huomaan revitaliseerinkiprujektitten vaikutuksen. Kiinostus meänkielele oon selvästi lissäintynny siittä saakka ko met aloma 2010. Enämpi kläppiä ymmärtää meänkieltä ja enämpi halvaa kans lukea meänkieltä itte. Se oon oikeen ilahtuttava. ¶
Koko ryhmä (raahvaita ja lapsia Pajalasta ja Korpista) koola aamusta Kaunisvaaran uuen koulun kohala. Valokuva: Birgitta Rantatalo  ¶
19 toukokuu, 2017 ¶
10 toukokuu, 2017 ¶
5 toukokuu, 2017 ¶
Gunnel Tjäder oon hoitanut ommaa liikettä taitehantvärkkarinna vuesta 1996 asti. Hään käyttää villaa ja poronnahkaa ja lisäksi koristemaalausta. Kuva: Privaatti  ¶
Kierunalainen konsthantvärkkari Gunnel Tjäder oon yksi niistä harvoista koristusmaalarista, joka tuntee toornionlaaksolaisen kansanmaalauksen.  ¶
– Mie uskon ette niitä oon paljon, jokka ei ole tietosia siittä, minkälaisia aartheita heilä oon kotona. Oon olemassa usseita toornionlaaksolaisia mööpeliä, joita säilytethään ulkohuohneissa ja jokka menevät hukhaan kostheesta. Mie toivon ette niistä alethaan taasen pitähmään huolta.  ¶
Usseimat meistä tuntevat tämän ”prubleemin”, isot perityt mööpelit jokka jäävät syrhjään. Kyllä net oon kauhniit mutta net vaativat tillaa eikä aina sovi piehniin uuenaikhaishiin asunthoin. Iso kaappi vaatii siijaa ja painaa aika paljon. ¶
Toornionlaaksolaisela färikhäälä kansanmaalauksella oon juuret Toornion ja Kaihnuun väylitten varsila ja se oli niinku voimakhainta 1700- ja 1800-luvuila. Mööpelit maalathiin käsin sekotetulla liiniöljymaalila. Taitavat puntimaalarit koristit taloissa kaappia, häälahjoja, sänkyjä ja muuta. Yksi tutuimista oli Gustaf Ståhlberg (1794-1858), joka toimi Ylikahnuunpuolela. Gunnel Tjäderin oma reisu sai oikeen hyvvää vauhtia ko hään kävi taitemaalauskoulutuksen 1990-taalila. Hänestä tuli eesmenheen, vittaniemilaisen konservaattorin Paulus Ailin oppilas ja sai paljon arvokasta tietoa tässä hantvärkissä. ¶
Tänä päivänä hään hommaa toornionlaaksolaisen käsityön kansa, käsityödesignin ja tekstiilipainon kansa, johonka hään oon saanut sysäyksen Lapista. ¶
Kaikki koristemaalaukset oon tehty vaphaala käelä. Kuva: Privaatti  ¶
Puutheelinen tallentaminen  ¶
Mutta oli olemassa semmonen kausi ko Gunnel ei tieny ette Toornionlaaksossa oon olemassa oma, erityinen kansanomanen tyyli, vaikka hään oon syntysin Kitkiöjärvestä ja oon kasunut ylös Kirunassa. ¶
– Tietoa tästä maalaustekniikasta puuttuu ja se oon vahinko.  ¶
Mikäs oon tämän tyylin tunnusmerkki?  ¶
Tyyli oon saanut virikheitä muun muassa Venäjän puolelta. ¶
1800-taalila ilmesty usheita pigmenttiä ja niistä saatehiin sekottaa tyypilisiä lämpimänpunasia pohjafäriä, niinku kansa kauhniin sinisiä färisävyjä.  ¶
Miltäs näyttää tänä päivänä intressi toornionlaaksolaisheen maalaustaitheesheen?  ¶
– Se, mihinkä minua nykyhään enniiten pyyethään oon vanhoitten, färinsä menettänheitten mööpelitten entistämisheen. ¶
Mutta oon jonku verraan olemassa uuttaki tuotantoa. ¶
Gunnelillä oon oma putiikkiki , Ateljénord , yhessä kirunalaisten hantvärkkaritten kansa, ja yhen kansa näistä hällä oon erityisen tivis yhtheistyö, nikkarin, Lena Gustavssonin , kansa. Lena valmistellee kastekriiniä, joita hään maalaa valosilla toorniolaaksolaisila färilä. ¶
– Näissä kriinissä oon minun henkilökohthainen käsitys toornionlaaksolaisesta maalaustaitheesta. ¶
Pienet heinätoolit oon maihneessa  ¶
Gunneli koristaa kansa pieniä vastatehtyjä heinätoolia, joita isoäitit ja isoisät halvavat antaa lastenlapsile, eikä harvoin lasten nimilä koristettuina. ¶
Kastekriinin oon Lena Gustavssonni nikkaroinut. Gunnel Tjäder oon valinut färit, johonka hänta oon innottannu tämä toornionlaaksolainen maalauskonsti. Kuva: Privaatti  ¶
Heinätoolila oon tyypiliset kuivalaseeraukset vaalean pruunissa raamissa. Kuva: Privaatti  ¶
Onkos kansanmaalaustaite unohtumassa?  ¶
– En tiä. Mutta jos vertaa Taalainmaan ja kurbitsimaalauksen kansa, sen, jolla oli kukostuskausi melkein yhtä aikaa ko tornionlaaksolaisela kansanmaalauksella, niin meän ei ole yhtä tunnettu eikä yhtä käytetty nykyaikhaan. ¶
Ja tämän lisäksi oon olemassa kauheen vähän ammattikoristusmaalaria jäljelä, joila olis tietoja toornionlaaksolaisesta koristusmaalauksesta. Gretel Güthlein Luulajassa oon poikkeus, hänen toornionlaaksolaisen hirven kansa. Hirven tarkotus oon levittää tietoa perukan perintheelisestä maalausmallista. Jos halvaa tutustua tähän tavalisen kansan maalaustaitheesheen Gunnelin mielestä soppii kävästä Ylikaihnuun Martinsgårdenilla ja Mataringissä Auneksentalola. ¶
– Käväskää mielelhään sielä kesälä ko net oon auki. Sielä oon paljon kaunista näkemistä. ¶
Alaviite: Gunnel pittää kursia perintheelisessä kansanmaalauksessa. Olisiks sie halukas olehmaan matkassa? Meilaa hälle meiliatressiin [email protected] ¶
Pöytäkaappi. Sen tekijä oon Birger Berggård Kangosesta. Maalattu Gunnelin käsin sekotetuila liiniöljyfärilä. Kuva: Privaatti  ¶
10 toukokuu, 2017 ¶
5 toukokuu, 2017 ¶
25 huhtikuu, 2017 ¶
Maaseutuministeri Sven-Erik Bucht (S) assuu justhiins Ruottin ja Suomen rajala, Kirkkosaarela Karunkissa. Olema antanhee joitaki lyhyjä kysymyksiä miehele joka oon aina reisussa.  ¶
Minkäslainen oon sinun yhtheys Toornionlaaksoon?  ¶
-Olen syntyny ja kasunu ylös Karunkin kylässä ja mulla oon luja yhtheys Haaparannale ja Toornihoon. Mie asun kohta keskelä raijaa. Minun asunto Karunkin kylässä oon Kirkkosaarela, joka oon saari Toornion väylässä Ruottin ja Suomen Toornionlaakson välilä. ¶
Oonkos semmosia kysymyksiä sinun puliittisessa järjestyksessä missä sinun takusta Toornionlaaksosta oon suoriksi vaikuttannu?  ¶
-Niitä oon monta kysymystä missä Toornionlaakso vaikuttaa ja oon ollu voima puliittisessa tehtävässä. Olletikki rajanylisessä yhtheistyössä oon ollu hyväksi ette olen ollu myötä maan astheela ja EU- astheela. ¶
Mikäs oon paras Toornionlaakson kans?  ¶
-Parasta oon luonto, olletikki se hurjan mahtava Toornionväylä mutta kans ihmiset ja kylttyyri oon erityisempi ko se tavalinen. ¶
1 elokuu, 2016 ¶
31 heinäkuu, 2016 ¶
27 heinäkuu, 2016 ¶
Jens ja Sofia hiihtää Tornionväylälä. Kuva: Privaatti  ¶
Muuttokuorma kulkee – pohjosheen! Nytten jättää pari juurnalistia Määlarinlaakson ja asettuu asumhaan Luulahjaan, ette saava olla lähelä Tornionlaaksoa. Sofia Stridsman ja Jens Kärrman näkevä, ette kläpitten oon hyä oppia meänkieli.  ¶
Met ooma aiemin kertonheet Sofiasta, kunka hään oon hänen kahen kouluikäsen kläpin kanssa nähny vaivan oppia meänkielen. Hällä oon kläpitten kans suuri mielenkiinto kiehleen ja kova hinku oppia sitä pareemin. ¶
Sofian vanheemat asuva Korvassa Övertorniolla (äitin nimi oon Ann-Britt Stridsman) ja Sofia asuki sielä ensiimäiset kymmen vuotta ennen Puuthiin muuttoa. ¶
Puoliso Jens Kärrman oon Tukholmassa tunnettu juurnalisti ja oon nytten viimeksi toiminnu Dagens Nyheterin puliitisenna reportterinna. Mutta nytten perhe jättää Määlarinlaakson. ¶
Miksis tet Sofia muutatta tänne ylös?  ¶
-Met oomma kauan jo kaivahneet pohjosheen ja sen oikeita talvia, luontoa ja ihmisiä. Ko Luulajasta nousi framille jännittävä homma niin mie hain sitä – ja sain sen! Näin met sitten päätimmä tarttua tilasuutheen. ¶
– Mulla oon työnnä Luulajan tekniillisen yliopiston lehistökontaktien hoito ja minun mies toimii puolesta friilanserinna. ¶
Mitäs tet tulevaisuuelta enniiten ootatta?  ¶
-Ootamma moniaki hoitoja: ensiinnäki, ette tästä tullee jossaki mielessä seikkailu koko perhheele ja ette kottoutua uutheen kaupunkhiin ja sen koulun, esikoulun ja vappaa-ajan hoiotten kans ja ette oppia tuntehmaan uusia ystäviä. Sitten tullee olheen mahtavaa ko saattaa hihtoa eneempi ja olla lähelä lasten mummoa ja muffaa. Tulemma varhmaan ookaahmaan viikonloppusin paljo Korhvaan. ¶
Sie oot jatkannu meänkielen kotiopetusta menheennä talvena; kunkas sie näet mahooliseksi kehittää kieltä Luulajassa?  ¶
– Mie piän, ette mahoolisuuet oova hyät. Meän vanhiin tyär oon jo sanonnu, ette hään halvaa lukea koulussa meänkieltä. Luulajahaan oon täynnä tornionlaaksolaisia, jotenka mie uskon, ette niin meän kläpeilä ko mullaki tullee olheen aivan erhiin laihiin tillaisuuksia harjottaa meänkieltä ko Määlarinlaaksossa. ¶
Mitäs sie tulet kaipaahmaan Etelä-Ruottista?  ¶
– Meän kaikkia fiiniä ystäviä Mariefredistä. ¶
Oos jotaki, jota sie et ennää sieltä kaipaa?  ¶
– Talvia! Hyi takasi sitä kuukausien masentavvaa loska-aikaa! ¶
Kuka eli kukkas oova iloosimmat teän tänne ylös muutosta?  ¶
– Se oon varmastikki aviomies. Hänhään oon smoolantilainen ja innostunnu pitkänmatkan sivakoinnista ja oon siksi halunnu jo vuosikauet muuttaa pohjosheen. ¶
Meänkielensi Matti Junes  ¶
Fiini ulkosauna Korvassa, Sofiian vanheemitten lähelä, tullee vastasuuessa olheen useaaminki heilä käytössä. Kuva: Privaatti  ¶
31 heinäkuu, 2016 ¶
27 heinäkuu, 2016 ¶
26 heinäkuu, 2016 ¶
Kunnan maa maksaa vapaa-ajan rakentamisseen siinä 50000-70000 kruunua tontilta. Kuva: Susanne Redebo  ¶
Matarinkin kunta freistaa saaha asukhaita kylhiin kenkkäämällä yksityisile valhmiita tontteja ilman maksoa.  ¶
Het jokka freistaava rakentaa pykinkin keskusthaan taikka sen ympärillä olehviin kylhiin, tämä kunnan temppu voipii hyvinki tuntua omaperääseltä ja antelihaalta. Mutta ampyyti koskee kuiteski vain vieraspaikkakuntalaisia. Heile oon lisävaatimuksenna, ette het muuttava kirjansa Matarinkile ja asettuva pysyvästi kunthaan asuhmaan kahen vuuen aikana siittä ko oova tonttinsa kuitanheet. ¶
Ampyyti ei koske heitä, jokka halvaava rakentaa vain loma-asuunon ja oleskella vain vissit ajat vuuesta kunnan aluheela. ¶
Kunta halvaa kenkätä näitä omia tonttehjaan heile, joila oon meininki rakentaa ittelheen omakotitalo. Matarinkin keskustassa – mukhaan lukien Turovaara ja Ruskolan Ekokylä – näitä rakentamisseen valhmiita tonttia oon 25, Hedenäsissä viisi ja Svansteinissa kymmenkunta. ¶
Kunnanneuvos Tomas Mörtberg (C) oon jo aiemin tuonnu framile tämän ja viime vuona tehyn puliittisen päätöksen perustheita. Kunnan johto halvaaki rohkasta rakentakia ja kantaa tämän päätöksen kautta kortens kekhoon aikana, jollonka pankit oova epäröiviä, mitä tullee uuisrakentamisen lainotuksseen. ¶
Kunnan tekninen johtaja Carl-Axel Sundbaum sannoo, ette misthään suurista rahoista, jokka kunta muka menettäs, tässä kuiteskhaan ole kyse: ¶
-Ei vainkhaan. Jos sie halvaat ostaa Matarinkilta valhmiin tontin, se ei maksa enempää ko 50 000-70 000 kruunua. Ja valhmiin omakotitalon tontteihneen sie saat tänhään 500 000-600 000 kruunula. Valhmiin talon ostaminen oonki selvästi halvempaa ko ette rakentaa uuesta. ¶
Kunnan kenkättävät tontit löytyvä kartale merkittyinä kunnan nettisivuilta www.overtornea.se  ¶
Oovakkos ihmiset tarttunheet ampyythiin maksuttomista tonteista? ¶
-Oon niitä joitaki, jokka oova soittahneet, mutta kukhaan ei oo vielä ittelheen tämmöstä tonttia varannu. Tontithaan oova kaikitenki aika halvat ostaakki, jos sie meinaat ittelesti vapaa-ajan asuntoa – vain 70 kruunua neliöltä. ¶
Ruskolassa oon maa vieläki halvempaa. Sie saat ittelesti 50000 kruunula valhmiin tuhanen neliön tontin. Tontit, joita kunta oon kenkkäämässä, oova siinä 1000 neliötä koolthaan ja net sijaitteva kaikin taajama-asutuksen kupheessa. ¶
Ko oon kyse teolisuustonteista hintalappu oon Matarinkillaki toinen – neliöhinta oon 20-2000 kruunun väliltä. ¶
Ruskolassa oon maa vieläki halvempaa. Sie saat ittelesti 50000 kruunula valhmiin tuhanen neliön ¶
tontin. ¶
Tontit, joita kunta oon kenkkäämässä, oova siinä 1000 neliötä koolthaan ja net sijaitteva kaikin taajama-asutuksen kupheessa. ¶
Ko oon kyse teolisuustonteista hintalappu oon Övertorneållaki toinen – neliöhinta oon 20-2000 kruunun väliltä. ¶
Olikos tämä aatus ilmasista tonteista hyä idea? ¶
– Kaikin ideat, jokka houkutteleva ihmisiä tänne asuhmaan, oova hyviä, koska meän väkiluku hupenee joka vuosi… ¶
Kunnan kotisivun kartala oova maksottomat tontit merkittyinä. Se ole ko mennä ja klikata www.overtornea.se ¶
Meänkielensi Matti Junes  ¶
2 helmikuu, 2016 ¶
27 tammikuu, 2016 ¶
25 tammikuu, 2016 ¶
-Se oon tärkeä ette saa tulla takasi lapsuuen kiehleen. Se vaphauttaa niin mahottoman paljon voimaa, sannoo Tyra Helena Lindström, puhheenjohtaja STR-T:n paikalisosastossa Uppsaalassa joka oon kieliinnostunnu.  ¶
Toornionlaaksolaisia Uppsalassa oon suunile 80 jäsentä. Paikalisosasto halvaa säilyttää, ja levittää tietoa meänkielestä ja tekkee sen kolmela kielenoppisirkkelillä – samala aikaa! Osanottajat kohtaava kerran kuussa (pyhinä) Träffpunkten Uppsaalassa samala aikaa. Erityistä oon ette ryhmät puolen toista tiiman sirkkelin jälkhiin kokkointuva kahvile ja keskusteleva mitä ja mistä oon puhuttu. ¶
-Isossa ryhmässä met keskustelema meänkielen sanontia ja sanoja. Meilä oon oikeen hauska yhessä. Yks sirkkeli oon vastaalkusille. Irma Ridbäck hoitaa sitä ja sillä oon Nylundin sisaritten kirja pohjana. Kaheksan henkilöä oon sirkkelissä. ¶
-Moni niistä oon nuoria jokka kans lukeva meänkieltä tistansiopetuksela Uumajan ynivärsiteetissä. Mutta täälä oon kans vanhempia ihmisiä jokka halvava kehittyä. ¶
Lukeva rumaania ja raamattua  ¶
Toinen sirkkeli oon ette lukea kovin toisilensa meänkielelä. Bengt Bucht johtaa sitä ja puolen toista vuesta saakka luethaan Mikael Niemen rumaania Poppimysikkiä Vittulasta. ¶
-Kirja oon riittäny puoli toista vuotta ko net lukeva kovin vuorottain toisilensa ja sillon ei pääse niin pitkhään, piiain vain yhen kapittelin joka kerta. ¶
Kolmas sirkkeli oon kans kovinlukemisryhmä suunattu Matteusevankeeljumhiin minkä kirjailia Bengt Pohjanen oon kääntäny. Johtaja tässä oon Tyra Helena Lindström joka oon monta vuotta ollu pappina, muunmuassa Mataringissä. ¶
Uppsaalan kunta anto tukea paikalisosastolle Uppsaalassa ko se järjestethiin joku vuosi aikaa ja olletikki ko net ryhyt kielen kans töihin. Moni aktiivistä jäsenistä oon ”kieliihmisiä”. ¶
-Se oon tärkeä ette tulla takasi lapsuuen kiehleen, tykkää Tyra Helena. Se vaphauttaa niin mahottoman paljon voimaa, avoinmieltä, ja ittetuntoa. Löytää oman itenttiteetin eri mallila ko saapii puhua kieltä ja sitä tullee vaphaampi ihminen. ¶
Tyra Helena Lindström oppi ruottin vasta ko hään alko pikkukouhluun. Hänen mamma tuli Suomen Toornionlaaksosta ja pappa oli ruottalainen. Tyra Helena reisaa vieläki joskus pohjoisseen, kuitenki ko hään joskus oon pappina Mataringin kirkossa. ¶
27 tammikuu, 2016 ¶
25 tammikuu, 2016 ¶
22 tammikuu, 2016 ¶
Dennis Kalla laulaa ko keiju, mutta se tekkee kuiteski kipeää, tykkää muuan mysiikkiarvostelia Pajalasta ja Kierunasta. Foto Oleg Samoilov.  ¶
Norbottenin uusi poppiluphaus Dennis Kalla lyöttäytyy keskustelhuun Pajalan Kylttyyrikoulun tulevaisuuesta. Dennis oon itte päässy pitkäle juuri kotikylän vaphaan mysiikkikasvatuksen ansiosta. Tässä hään kertoo hänen protestipreivistä, mysiikkiunelmista ja kaksisuunthaisesta mielialahäiriöstä.  ¶
Pari vuotta aikaa 22-vuotias Dennis Kalla teki soolotepyytin sinkulla (singeln) ”Minun ihola” (On my skin). Siittä lähtein hään oon kierrelly tyrneilla Kristian Anttilan kanssa ja seikkaillu USA:ssaki. ¶
Oot saattannu kuullakki hänestä. Ja jos et ole niin suosittelen sinua ettimhään netistä semmosen ko ”Säre kallosti” (Crack your skull). ¶
”Muuta mielesti” (Change your mind) sinkku kantaa Denniksen tunnusta ja se rankathiin vuona 2015 Norbottenin parhaaksi sinkuksi. ¶
Mysiikon kotisivuila sanothaan: ”Dennis Kalla oon tehny fiiniä poppiballaateja resusilla kitaroila, suurilla syntikoila ja syäntä raastavilla teksteilä … Hään oon lyhyessä ajassa luonnu ittele karismaattisen ja impulsiivisen artistin maihneen, joka jatkuasti haastaa niin itten ko hänen pypliikinki.” ¶
Maanisia huippuja ja syviä laaksoja  ¶
Dennis oon saannu taasen hänen uran täysin rullaahmaan oltuhaan syksyn siukkaleetillä. Hään toteaa, ette hänen häätyy pittää vara ja ottaa lunkisti ko muuten syksyn tilane oon taasen eessä. ¶
Hään kertoo saihrauesthaan, ette hällä oon kaksisuunthainen mielialahäiriö ja ette siihheen kuuluu maanisten (touhukhaitten) huippujen jälkheen syvät laaksot. Nytten hään ottaa troppeja, ette saaha tasotettua jyrkkiä mielialan vaihteluita ko pahimilhaan hään unohti kokohnaan rentoutumisen hänen mysiikkihommissa. ¶
Suurimpanna prooleeminna Denniksellä oon ollu hänen maanis-depressiivisen saihrauen kanssa hänen sosiaaliset pelot ja muistin propleemit. ¶
Hään tykkää, ette se oon synti ko syykkisten propleemien ympärillä oon niin paljo puhumattomuutta. Tornionlaakson voimakas macho-kylttyyri tekkee asiasta puhumisen ennesthäänki vaikeammaksi, hään toteaa. ¶
Luppaava myysikko asu Pajalassa 12-13 vuuen ikhään ja muutti sitte Kieruhnaan. ¶
-Jos ei Pajalassa olis ollu niin hyvvää mysiikkikoulua niin mie en ois sielä missä mie nytten oon. Sielä mulla oli vaphaus tehhä, mitä mie tykkäsin. Sielä mysiikin ilo oli tärkeämpää ko ette kitara oon oikein käessä. ¶
Opettaja Rolf Digervall toi rokkimysiikin Denniksen elähmään ja näki, ette hällä oli aivan oma tapa ilmasta sitä. ¶
Dennis Kallalla oon maanis-depressiivinen häiriö ja hään tekkee työtä sen etheen, ette hänen maaniset työvaihheet korjaantusit. Kuva: Privaatti  ¶
Dennis kirjottaa kaiken itte  ¶
Muuan arvostelia kirjottaa Denniksen tyylistä: ” Dennis oon aivan taianomannen livennä. Soon niinko olis saanu keijulta iskun palleehaan. Hään laulaa ko enkeli, mutta se kuiteski tekkee kipeää.” ¶
-Aithous oon ollu mulla ohjenuoranna. Mie tulen jotenki vahvemmaksi ihmisennä ko mie nousen näyttämölle, Dennis kertoo. ¶
Hään kirjottaa kaikki kappalheet itte. Rakhauesta, tuskasta ja elämästä. ¶
-Mie kirjotan tosi paljo, mutta käytän vain muutamia niistä. Mie halvaan pittää kvaliteetin korkeanna eikä mulla ole mithään syytä julkasta levyjä yhtenhään. ¶
Dennis oon justhiins päättänny hänen uusimman levyn avajaistyrhneen ja hään leppää elokuule saakka. Pyrkimys oon voia hyvin ja saaha elämä palanssiin. ¶
Oos joku mysiikkityyli, joka oon menossa pois?  ¶
-Metalli – nopea ja kirkuva kevytmetalli (hårdrock). Sen kanssa mulla oon vaikeata. ¶
Mistäs sie tykkäät enniiten työssästi?  ¶
-Haastheista ja siittä, ette mie häävyn hunteerata paljo. Haittapuolenna oon, ette mie een taho osata löysätä. Vaikka mie en pellaakhaan taikka tehe kappalheita, oova net kuiteski koko aika minun päässä. ¶
Sillonko sulla mennee jotenki ylitte, sie alat pellaahmaan Pokemonia?  ¶
-Joo, se oon minun toinen harrastus, Dennis naurahtaa, se oon semmonen pelipoika (gameboy) 90-luvulta. ¶
Oos siittä mithään etua myysikkonna ko tullee Pohjos-Ruottista?  ¶
-Jo vain. Sitä oon mielenkiintosempi. Ihmiset eivät ole monestikhaan kuuhleet Pohjos-Ruottista ja se herättää uteliaisuutta. ¶
Denniksen missionna oon, ette sitä ole mithään eroa maan eri ositten ihmisissä. ¶
-Ainoa ero oon, ette met kasuamma erilaisessa ympäristössä. ¶
-Etelä-Ruottissa ihmiset usseinkhaan tiiä, kunka meilä oon täälä pohjosessa. Het luulevat ja laittavat etikettejä ”tet norrlantilaiset ootta niin charmikhaat ja vaiteliihaat”. Tuo sama passais kyllä Bohusläänin ja Värmlanninki ihmissiin, Dennis sannoo. ¶
Meänkielensi Matti Junes  ¶
20 kesäkuu, 2016 ¶
17 kesäkuu, 2016 ¶
16 kesäkuu, 2016 ¶
Mikaela näyttää kartan Haapakylästä vuona 1648 minkä hään oon voittanu yhessä Lantmäätterin kilpailussa. Kuva: Privaatti  ¶
Ko Mikaela Omark Mataringistä kasusi ylös hään oppi lukehmaan Tornedalica kirjasarjan kautta. ABC-kirjat sait olla.  ¶
-Mie synnyin siihen sukututkintointhoon ja Toornionlaakson histuurihaan, sannoo 39-vuotias.  ¶
Justhiin nyt hään istuu kotona Gammelstadissa Luulajan ulkopuolela ja kootaa vanhoita ostopreiviä 1800-luvulta joissa oon yhtheyttä hänen farmuurin sukutalhoon Härmä Kuivakankhaala. ¶
Mikaela näkkyy useasti monisssa eri langoissa Feispukissa, olletikki ryhmässä ”Sie tiät ette sie tulet Mataringistä jos….”, siinä ihmiset ahmiva vanhoita aikoja: kellastunheita luokkakuvia ja kuvia rakenuksista mikkä nyt oon poiessa. Mikaelala oon ussein vastauksia muuttanheitten toornionlaaksolaisten kysymyksiin heän kotiseuusta. ¶
-Mie luen paljon ja olen räknäny ette olen lukenu noin 130 kirjaa Toornionlaaksosta ja sen histuuriasta. Olen varmasti tehny sitä 20 vuotta. ¶
-Mulla oon aina ollu tämä into, mie uskon ette mie synnyin sen kansa. ¶
Mikaela oon kasunu ylös Mataringin keskustassa mutta oon ussein ollu Kuivakankhaala koska mamma ja pappa tuleva sieltä ja kotitalot oon vielä jäljelä. Ja joo, hään oon sukulainen hokkyprofsin Linus Omarkin kansa, jos joku hunteeraa. Net oon nepokat. ¶
Mikaela oon tutkijatyyppi ja tykkää latoa pysleä, hään kertoo. Arkiolossa hään oon korkeakoulutettu siviilinsinööri konetekniikassa mutta oon nyt kahen työn välilä. ¶
-Mie olen kasunu paikassa missä minun vanhiimillä oon heän juuret. Mulla oon aina ollu minun histuuria minun ympärillä ja olen kuulu paljon selityksiä vanheemiltä. ¶
Mikaelan farmuuri asu Härmän sukutalossa Kuivakankhaassa. Kuva: Privaatti  ¶
Mikaela löytää paljon jänniä selityksiä hänen kirjoissa mitä hään jakkaa netilä. Esimerkiksi selitys Maria Nilssonnin ensimäisestä kahvelasta Pirttimaassaa jota kuttuthiin Kahvela Verinen kirves (Blodiga yxan) koska yksi kahvelapiiträäti oli jahanu yhtä liikaa lähelekäypää milittääriä kirhveelä. Marialla oli jälimyttäin Maijan tjoski Sentraalikoulun lähelä. ¶
Oon hankala tehhä histuurisen kysymyksen ryhmässä ette Mikaelalla ei ole hyvä ja perustettu vastaus siihen. Piiain se kirjottaa oman kirjan kotiseuusta jonku aijan päästä kaikista mitä se oon kaivanu esile vuositten aikana. ¶
-Mutta se taitaa viipyä, hään miettii, mulla oon paljon kokoamista jäljelä. ¶
Mikaelalla oon kans into meänkiehleen. Mennyvuona hään pani päämääräksi ette lukea kaikki meänkieliset lastenkirjat. ¶
-Mie olen lukenu kohta kaikki, suunile parikymmentä. Mie en saata meänkieltä mutta mie yritän oppia niin paljon ko maholista. ¶
Kerran hään luki yhen suomenkursin ynivärsiteetissä ja se oon antanu hälle aikasen pohjaymmäryksen. ¶
Mikaela onn vasta lopettannu ilmastoopettajakoulutuksen Naturskyddsföreninkissä Mataringissä ette informeerata pulitiikkeriä Norrbottenissä ilmastokysymyksistä. ¶
17 kesäkuu, 2016 ¶
16 kesäkuu, 2016 ¶
13 kesäkuu, 2016 ¶
Koreokraaffi Justine Kirk oottaa uusia tansuria. Valokuva: Mattias Barsk  ¶
Nyt se oon valmis kukka net viis vaimoa Toornionlaaksosta oon, jokka oon myötä SVT:n Saunapaletin jatkossa.  ¶
– Minun tavote oon ette kattoa ette Toornionlaakso ei kuole, met häymä näkyä, sannoo yks valituista, Pia Hulkoff, Hulkofftalosta Korpikylässä.  ¶
Metavisi saapii ainuanna meetianna julkasta kukka vaimot tuleva antamhaan heän kuan Toornionlaaksosta Saunapaletin jatkossa. Net oon Pia Hulkoff, Gun Olofsson, Sanna Kalla, Birgitta Rantatalo ja Lena Snell. ¶
Gun Olofsson oon näytteliä Toornionlaakson teatterissa, Sanna Kalla oon yks osa poppiryhmässä The Magnettes, Birgitta Rantatalo oon kielenintonen poropunti Korpilombolossa ja Lena Snell eustaa ICA Lahtista Kaunisjoensuussa. ¶
Itte ytin niissä kahessa ensimäisessä osassa Saunapaletista oli ette vaphauttaa miehen kattanoista ittestä, oon tuottaja Mattias Barsk sanonu ennemin SVT:n kotisivula. Ja muitten ootuksista. ¶
-Mutta minkäs asioitten kans Toornionlaakson vaimot tekevä ylös? hään hunteraa. Eihään vaimoja kuttuta knapsuksi. Mutta tuota met olema miettinhee aika paljon ja saama varhmaan vastauksen vaimoilta. ¶
Pia Hulkoff oottaa tätä seikkaa joka alkaa toukokuussa. ¶
-Kauhean jännä. Mie Tulin iloseksi ette nyt tehhään Saunapaletti vaimoista, näe eikös se ole vaimot jokka oon voimakhaat Toornionlaaksossa? ¶
-Yks syy ette minun valithiin oon tietenki ette mie puhun meänkieltä. Ja sitte mie olen tunnettu vapapuhheinen. ¶
Olikos se päivänselvää ette hyäksyä?  ¶
– Jovain, miehään olen spontaani. Mitä hullumpaa sitä parempi.  ¶
Luottaa ittensä pääle  ¶
Pia tykkää hakea uusia haastheita elämässä. Hulkofftalo, jota Pia hoitaa miehensä kans, oon restaurangi- ja konferensiliike joka oon mainittu kymmenen kertaa Valkeassa kaitissa. Aivan semmonen asia! ¶
Se vaatii rohkheutta ette olla myötä ohjelmassa?  ¶
– Joo. Mutta mulla oon hyä itteluotto ja mie en ole koskhaan ollu epävarma minun toornionlaaksolaisesta itenttiteetistä. Toisinpäin mie olen aina hyäksyny sen. ¶
Mikäs toornionlaaksolainen itenttiteetti oon sulle?  ¶
– Ette olla ylpeä ette oon lähtösin täältä, ette oon ylpeä juurista ja kielestä. Mie sain matkhaan kotoa ette ei jättää suomenkieltä. ¶
Miehilä oon jotaki minkä kans tehhä ylös Saunapaletissä, esimerkiksi kattanto ette ei olla knapsu. Oonkos vaimoila mithään minkä kans tehhä ylös?  ¶
– Joo, mie uskon niin. Ette tohtia kantaa oman itenttiteetin, ette ei vaihettaa murretta ko oon ollu kaks viikkoa Stokholmissa. Tohtia olla oma ittensä ja nähhä omat juuret. ¶
Gun Olofsson, näytteliä Toornionlaaksonteatterissa, oon kans ylpeä ette hänet oon valittu Saunapalethiin: ¶
-Mie olen toista ilonen ette mie saan olla yks viiestä vaimoista. Hauska! Se oon jännä saa kohata toiset vaimot. Nähhä mitä met saatama tehhä yhessä, kunka met kuuaama, tansaama ja näytämä mutäärnin toornionlaaksolaisen vaimon. ¶
Pia Hulkoff, Korpikylä, Haaparanta. Valokuva: Privaatti  ¶
Gun Olofsson, näytteliä Toornionlaakson teatterissa. Valokuva: Privaatti  ¶
Sanna Kalla, yks osa The Magnetteistä. Valokuva: Privaatti  ¶
Birgitta Rantatalo, kielenintonen poropunti Korpilombolossa. Valokuva: Privaatti  ¶
11 huhtikuu, 2017 ¶
5 huhtikuu, 2017 ¶
30 maaliskuu, 2017 ¶
Riitinkit uutheen Särkilaksen kirkhoon joka rakenethaan tien 99 varrele ylöspäin Mataringistä. Kuva: Särkilaksen kirkon ystävät  ¶
Särkilaksen kirkko, joka meni kevätulvan matkassa 400 vuotta aikaa, rakenethaan ylös uuesti vanhaassen paikhaan vähän matkaa ylöspäin Mataringistä. Kesälä järjestethään työpajoja hirrenveistoksessa Haapakylässä ja syksylä saatethaan vihitä repliikan.  ¶
– Siihen vailtuu vielä 500 000 kruunua niin met lähemä nyt laajalta ja tahoma avustusta ja vapaehtosta työtä, sannoo Leif Toolanen, Särkilaksen kirkon ystävät.  ¶
Mataringin seurakunta oon päättäny antaa 20 000 kruunua repliikhaan, niinku rakenusta kuttuthaan. Simo Rundgren, kirkkoherra Mataringissä, selvittää miksi summa oon niin matala: ¶
– Met tykkäämä ette se oon jännä ja arvokas prujekti ko kattoo paikalishistuuriata ja tyristiliikettä. Hyvä jos se onnistuu. Mutta meän seurakunnassa oon jo viis kirkkoa, se riittää meile. Tämä oon enämpi prujekti kunnale. ¶
Piispa Hans Stiglund, jolla oon juuret Haaparannala, oon sanonu ette hään ei meinaa vihitä rakenusta kirkoksi, ja silti ei luultavasti tule olheen kirkonmenoja seinäin sisälä. Mutta Ruottin kirkon laimea into ei vaikuta Särkilaksen kirkon ystäviä, niinku se vastajärjestetyn föreninkin nimi oon. Jäsenet uskova ette oon monta yrittäjää ja privaatihenkilöä jokka halvava tukea rakenusta. Rahala, hirsilä eli työavustuksella. ¶
Mataringin seurakunta antaa 20 000 kruunua Särkilaksen kirkon ystäville, sannoo kirkkoherra Simo Rundgren. Kuva: Privaatti  ¶
Neljäsattaa vuotta kevätulvasta asti  ¶
Tarkotus föreninkillä oon ette levittää tietoa tästä kylttyyriaartheesta mikä tämä vanha kirkko ja kaikki taphaukset siinä oon.Tänä vuona siittä oon 400 vuotta ko kapelli kulku menheen kevätulvan kans ja ainuasthaan risti oon jäljelä muistona tien 99 varrela. ¶
Repliikka rakenethaan osaksi vanhaan tekniikan ja tion avula, selittää Leif Toolanen jolla oon ollu rakenusliike kakskymmentä vuotta. Kirkko tehhään hirsistä luonolisen kokosen, mutta ko ei ole riitinkiä säilytetty ette näkkee minkämallinen se oli, niin oon päätetty lähteä Älvrosin 1600-luvun kirkosta Härjedalenissa. Isot ja pistot katot olit sen aijan mallia ja se löytyy kans Särkilaksen kapellin riitinkissä. ¶
Pitkä prusessi  ¶
Monen kieroksen jälkhiin kunta oon antanu rakenusluvan. Rannansuojasäänöt oon tehnee ette kirkko siirethään nykyseltä ristiltä koijulehthoon etelän puolela tietä joka mennee ittenäisyyssaarile. ¶
– Jo kymmenen vuotta aikaa otethiin ensimäinen askel tässä asiassa, mutta kiitos meän puhheenjohtajalle Jan Tollinille kysymys oon nyt otettu ylös uuesti. ¶
Mataringin kunta oon luanu tuntuvaa rahalista tukea, mutta se vaatii enämpi. Rakenustavara oon jo ¶
melkeen valmis ko mettänomistajat oon luahnee lahjottaa puuta. ¶
– Met piämä veistoskursia Haapakylän sahala huhtikuusta kesäkuuhun ihmisille Ruottin ja Suomen puolelta. Ette saa kokhoon tämän vaatii vanhan aijan vapaehtosta työtä. ¶
Kirkko pittää olla auki enimäkseen kesänaikana ja sinne järjestethään esimerkiksi teatteritoimintaa mikä yhtyy rakenuksen histuurian kans. ¶
Prujekthiin kuuluu kans kirja Petter Antilta ja Sture Torikalta. Se tullee ulos kesälä ja selvittää tarkasti mikä merkitys kristilisyyen toiseksi pohjoisimalla kirkola oli siihen aikhaan. ¶
Jos niin oon ette iso osa prujektistä ei onnistu niin rahat maksethaan takasi antajille, luppaa Leif Toolanen. ¶
Nootti: Oleks innostunnu olheen myötä veistoskursissa Haapakylässä? Eli auttaa muula mallila rakenukseen? Soita Leif Toolaselle 070-56 46 179 ¶
Tänäpäivänä Toornion väylän varrela oon risti joka näyttää missä kirkko oli ennenko kevätulva otti  ¶
5 huhtikuu, 2017 ¶
30 maaliskuu, 2017 ¶
20 maaliskuu, 2017 ¶
By Birgitta Rantatalo ¶
Ruottintamisprosessi ellää vielä niitten ihmisten kautta jokka tänäpäivänä oon Tornionlaakson kouluissa, meinaa Pär Poromaa Isling, joka oon tutkinu tätä asiaa. (Valokuva: Privaatti)  ¶
Ruottin koulusysteemi oon aivan ruottalainen ja aijaa ulos meänkielen ja tion Tornionlaakson histuriasta ja kylttyyristä. Tämän näyttää tutkimus, minkä Pär Poromaa Isling, lektori Uumajan yliopistossa oon tehny. Mutta toivetta löytyy, ennen kaikkia niissä resyrsissä joita ei käytetä ulkopuolela koulusalia.  ¶
-Ko mie kävin koulua niin emmä met saahnee oppia paljon mithään saamelaisesta eli tornionlaaksolaisesta kylttyyriperintheestä, selittää 39-vuotias Pär joka kasusi ylös Haaparannala ja Jellivaarassa. ¶
Pär (keskelä ) oon kans myysikkeri ja jäsen ryhmässä Väärt. Hänen suku tullee Lautakoskesta ulkopuolela Pajalaa. (Valokuva: Privaatti)  ¶
Sen jälkhiin kummatki, alkuperäkansa saamelaiset ja tornionlaaksolaiset, oon tunnustettu kansaliseksi minuriteetiksi. Mutta näkkyykös se opetuksessa? Pär halusi hänen roolissa tutkijanna Yhtheiskuntatietheelisessä institysuunissa ottaa selvile miltä se näyttää tänäpäivänä: minkäslaista se oon olla tornionlaaksolainen ruottalaisessa koulussa? ¶
Tulos tutkimuksesta oon aika masentava. Vasta julkastusta artikkelista ”Young Tornedalians in education: the challenges of being national minority pupils in the Swedish school system” (”Nuoria Tornionlaaksolaisia koulutuksessa: haastheet ette olla kansalinen vähemistöoppilas Ruottalaisessa koulujärjestelmässä”) kertoo ette ko opettajat astuva sisäle koulusalhiin niin suurinpiirthein kaikki tornionlaaksolaisuus katoaa. Niin opetus omasta kylttyyristä ko kielestä. ¶
Tämä selvitethään sillä ette ruottalainen koulujärjestely oon aivan ruottalainen. Ei siinä anneta tillaa tiole tornionlaaksolaisista, kyltyyristä ja kielestä vaikka opettajilla oon paljon tietoa näistä. Ja vaikka oppilhaat kyselevä sitä! ¶
Pärin tutkimus perustuu 28:aan haastattelhuun kahessa jymnaasiekoulussa Tornion-laaksossa. 18 niistä oli oppilhaita jokka kävit opinto- eli ammattivalmisteluprukrammia, kaheksan oli opettajaa ja kaks rekturia. Työ päätty kahtheen tutkinthoon, joista yks koski oppilhaitten haastheita ruottin koulussa. Toinen kuvvaa kunka opettajat ja rekturit käsittelevä aihneita ja kysymyksiä omasta minuriteetistä. ¶
Oppilhaat Tornionlaaksossa ei tunne ette heitä kattothaan kansaliseksi vähemistöksi nykyaijan koulussa. (Valokuva: Pexels)  ¶
Nuoret joita Pär haastatteli olit oikeen innostunhee meänkielestä ja heän kylttyyristä ja halusit oppia enämpi siittä. ¶
-Samala net tykkäsit ette vailtu tämmöstä tietosisältöä opetuksessa mitä net olit käyhnee. Niin peruskoulussa ko jymnaasiekoulussa. Kaikki 18 oppilasta olisit haluhnee oppia enämpi. ¶
Miksis se näyttää tältä?  ¶
-Yks ongelmista mie kuttun ”koloniaaliseksi koulusaliksi”. Net opettajat jonka kans mie puhun osasit meänkieltä, olletikki net vanheemat, ja niilä oli paljon tietoa kielestä ja kylttyyristä. Mutta ko net astuit sisäle koulusalhiin niin tornionlaaksolaisuus katosi. Net häyt sopeutua siihen koulusalin malhiin. ¶
-Net sanot itte ette net ei paljon ollekhaan käyttänhee meänkieltä eli puhuhnee tornionlaaksolaisuuesta heän opettajanroolissa. ¶
Pär selvittää sen ette koulu oon aivan ruottalainen institysuuni, ei näytä olevan siiaa tornionlaaksolaisele minuriteettikattanolle opetuksessa. Koulujärjestys aijaa pois paikaliset arvot. ¶
-Opettajat sanot ette koulujärjestys oon heiko näissä kysymyksissä ja oppimateriaalia ei ole, ei kielestä eikä kylttyyristä. ¶
Tutkinossa tulhaan tuloksheen ette ruottalainen kielikylttyyri ja pulitiikka aijaa ulos meänkielen ja tornionlaaksolaisten tiot/kokemukset koulusalissa. ¶
-Dekoloniaalisista ja postkoloniaalisista teoreettisistä perspektiivistä sen saattaa kattoa perinöksi ruottintamisprosessistä, ette se ellää niitten ihmisten kautta jokka oon Tornionlaakson kouluissa tänäpäivänä. ¶
Opettajat ja oppilhaat ymmärtävä ette heän ommaa tietoa ja taitoa ei panna etusiale opetussuunitelmassa. Opettajat ei saa apua valita mitä net pitävä ottaa ylös ja koska, ja oppilhaat ei tunne ette heitä kattothaan kansaliseksi minuriteetiksi. ¶
Uskoks ette se loppuu tähhään?  ¶
-Ei, ko oon paljon tietoa löytyny. Ensiksi nuoret oon vauhtissa ja halvava oppia lissää. Toiseksi oon opettajia ja rekturia joila oon paljon tietoa. Siihen oon perusta ette saattaa käyttää resyrsiä paremin. ¶
Toivekasta oon kans net ”dekoloniaaliset pakkarit” jokka pitävä kylttyyrin ja kielen elävännä. Kahvihuohneet oon yksi pakkari missä henkilökunta puhhuu meänkieltä ja selittävä omala kielelä kylttyyristä ja tapahtumisista. ¶
-Meänkieli oon niin liitetty praktisheen työhön ette ”pakkarissa ” oon meänkielenpohjasta kylttyyriä käynissä. Täälä löytyy petakookinen resyrsi mitä ei käytetä ja paljon mitä saattais käyttää. Tuntuu toivekhaale ja jännäle. ¶
Oppilhaat ja opettajat ei kans katto koulua paikaksi missä saapi tietoa mikä koskee ommaa minuriteettiä, se löytyy sen siihaan työmaala. ¶
Päärin lopputulos oon ette pulitiikka häätyy tulla paremaksi antamhaan kouluhenkilökunnale työvälihneitä ette saattaa antaa nuorile tietoa. Kouluviranomhaiset häätyvä puhua opettajitten ja rekturitten kans ette ”met halvama ette tet prioriteeraatta näitä asioita”. Niinku se nyt oon se annethaan tunne ette tämä tieto kattothaan matalamaksi ko muut tiot. ¶
-Se pitäs olla valtion velvolisuus ette järjestää esimerkiksi parempia ja enämpi oppimateriaalia. Muuten tullee vaikeuksia opettajille ja rekturille.  ¶
Tunnettu oon kans ette Ruotti oon saanu kritiikkaa Europaneuostosta ette net oon huonot seuraahmaan ja tekheen eläväksi/totheuthaan heän tehtäviä kansalisia minuriteettiä kohi. ¶
-Ruottin koulu häätyy tulla enämpi aukein ruottalaisele minuriteettipulitiikale. ¶
2 kesäkuu, 2020 ¶
28 huhtikuu, 2020 ¶
30 maaliskuu, 2020 ¶
By Maja Mella ¶
Iver Isakin ” Isä ja Iltatähti” innostuttaa vanhempia niinku nuorempia löythään ja othaan takasi oman kielen. Ette nähhä ilon, lämmön ja sen fantastisen yhtheyen vanheman ja nuoren polven keskelä antaa lämmintä syähmeen. Met näemä ette revitaliseerinki vähemistökielestä kvääninkielestä oon täyessä käynissä ja ette se oon täynä iloa missä kieli, kylttyyri ja itenttiteetti kulkeva käsi käessä. ¶
1 heinäkuu, 2020 ¶
2 kesäkuu, 2020 ¶
28 huhtikuu, 2020 ¶
340 pelikuormaa velomubiilissä Juoksengin ja Pariisin välilä. Ja dramaattisinta mitä tapahtu oli ette yksi vaimo istahti pyörän etupellile niin ette karossi halkesi. Miljöötaistelija Urpo Taskinen tekkee tässä lopputiliä hänen epätoelisesta matkasta Franskan miljöökokouksheen.  ¶
Urpo Taskinen, 57 vuotta, Juoksengista kotosin, myi oman biilin v.2009. Hään oli päättäny ette tämän jälkhiin hään aina ottaa pyörän. Huolimatta siittä ette hänen työkenttä Luononsuojeluyhistyksen koordinaattorinna oli koko Norrbotteni. Mutta hään halusi kuitenki, miljöötaistelijanna, näyttää ette yksityishenkilölä oli maholista vaikuttaa hiilidioksiidiuloslaskemisen vähenemisheen. ¶
Hään osti Hollannista kolmirathaisen velomubiilin, kuttuthaan kansa pyöräbiiliksi, jossa ajaja istuu ja poljeskellee niinku ”nojatoolissa”, karossissa jossa etupelli oon alhaala. ¶
Urpo Taskinen oon myynyt biilin, nyt pittää olla polupyörä ja siinä etupelli.   ¶
”Mennee kovvaa vauhtia”  ¶
– Mie näen trafiikin paljon paremin tässä ko tavalisella pyörälä. Ja se mennee kovvaa vauhtia, saattaa mennää vaikka 80-90-kymmentä kilomeeteriä tiimassa Morajärventörmässä. ¶
Keskimäärävauhti velomubiililä oon muuten nuin 30 km/tiimassa. ¶
Urpo päätti ette hään polkee pyörälä Pariisin klimaattihuippukokouksheen COP 21 viimi nuvämperissä siinä tarkotuksessa ette tämä olis miljööliikheen manifestasjuuni ja saattais samala näyttää ette saattaa tehhä reisun ilman fosiilipolttoaihneita. Matka oli kokohnaansa 340 pelikuormaa ja se kesti nuin kolme viikkoa. 21:nä desämberiä hään tuli pyörälä takasi Juoksenkhiin tämän seikkaulin jälkhiin. Silloin hällä oli osittain ollu kumppaninna Run for your Life-juoksijoita ja hään oli seuranu niitä Pariishiin. ¶
– Se oon paljon helpompaa ko sitä uskos ette tehhä tämmösen reisun. Siinä sitä istuu mukavasti, siinä oon helppo pittää vaarila kunka trafiiki kulkee ja ainuasthaan jalat tekevät työtä. ¶
Urpo laihtu kymmenen kiloa tällä reisula (”mulla oli ihravatta ko mie lähin mutta nyt se oon poiessa”), muuten reisu ei ole jättäny erityisiä jälkiä. ¶
Sie pyöräilit Ylitorniolle, reisasit junala läpi Suomen ja otit färin Stokholhmiin ennen ko sie aloit polkemhaan etehlään päin. Mikäs oli dramaattisinta mitä matkala tapahtu?  ¶
– Se kerta ko mie pysähtyin Pariisissa keskelä ylimenopaikkaa. ¶
Etuosa halkesi  ¶
Näin Urpo kirjottaa vahinkoilmotuksessa vakkuutusfirmale: ”Oottamassa yhen ylimenopaikan punasen valon lähelä, jossa mie sesion aivan likkumattomanna, yhtäkkiä yksi vaimo tullee ja istahtaa velomubiilin etuosan pääle koko hänen painon kansa. Koska etuosa oon tehty klasifiiberistä tämä väänty sisäle päin. Mie tietenki kiljahtin istalensa ko olin siinä velomubiilissä. Mullahaan ei ollu minkhäänlaista maholisuutta estää häntä tästä ko kaikki taphtu niin yhtäkkiä. Hään jätti velomubiilin naurussa.” ¶
Muuten yksi hammasratas meni rikki Saksassa ja hältä puhkesi kaksi rengasta. ¶
Mitäs sie muuten tykkäsit klimaattikokouksesta? ¶
– Katastrooffi. Aivan liika mitätön tulos. Sielä sitä istuthaan ja päätethään ette pelastethaanko maapallo vain ei. Ja päätethään ette freistathaan pelastaa. ¶
Urpola ei ole mikhään pusitiivinen näkemys näistä nopeista klimaattimuutoksista ja sannoo ette nyt pittää hopusti tehhä jotaki. Reisu ja hänen ajovehe herätit kuitenki paljon huomiota ja hään sai maholisuuen levittää sanomaa ette kaikin saattava jollaki laila tukea liikettä. ¶
Urpo Taskisen huomiota herättävä velomubiili painaa nuin 30 kiloa.   ¶
Norrbottenissa oon tällä hetkelä kolme kappaletta, jokka kaikki oon Ylitorniossa.   ¶
13 tammikuu, 2016 ¶
11 tammikuu, 2016 ¶
7 tammikuu, 2016 ¶
– Se alko ko minun kläpit halusit reseptin ruale minkä mie laiton kotona, sannoo Margit Spolander Kukkolakosken Tyristi ja Konferensi. Nyt hään antaa ulos toisen reseptikirjan paikkakunnalta: Talviruokaa Toornionlaaksossa.  ¶
Ensimäinen, Toornionlaakson ruoka Margitin laila, tuli ulos neljä vuotta aikaa ja tuli suuri menestys. Kirja voitti palkinon kilpailussa Tämän vuen ruottalainen ruokakirja Grythyttanissa ja tuli vielä myötä kansainvälisseen kirjalisuuskilpaihluun Parisissa. ¶
Moni Eteläruottissa osti kirjan lahjaksi kissanvahile ja kukanhoitajille. Se herätti paljon muistoja, ihmiset muistava kunka heän murmuuri ja farmuuri laitoit vissiä ruokaa ja halusit kokea sen uuesti. ¶
Menestys anto lissää intoa mutta tällä kerta hään halusi satsata talviruan pääle ja nimitti kirjan justhiins Talviruokaa Toornionlaaksossa. ¶
Margit ja tyttärensä Johannah oon kirjottanhee viitisenkymmentä reseptiä ja ruokasjurnalisti/futukraaffi Manne Stenros oon ottanu tuntheelisia kuvia, erittäin Kukkolasta. Kirja oon kolmela kielelä; ruottiksi, suomeksi ja engelskaksi. ¶
– Justhiins juuret täälä pohjolassa ja muisto siittä mitä syöthiin kläppinä oon saahnee kuata sisälön, esimerkiksi nahkiainen, kastekuppi ja hiilustalla paistettu siika. ¶
Saattaakos sitä sovittaa reseptit muihin paikhoin maasta missä ei ole toornionlaaksolaisia raakaaihneita?  ¶
-Saattaa ainaki. Länsirannikolla hään oon saustettua makrilliä ja lohta niin eihään se ole ko vaihettaa kalasorttia ja justeerata. Ei se tule aivan samalaista ko reseptissä mutta pohja oon sama. ¶
Sammaa keinoa Margiti käyttää itte ko se kehittää makuja toornionlaaksolaisesta mullasta kansainvälisseen makhuun. ¶
-Jos mie syön jotaki makeata Mexicossa eli Vietnamissa niin mie alan hunteeraahmaan kunka sen saattaa laittaa toornionlaakson mallila. ¶
Sillälaila synty esimerkiksi mesimarjavinäkretti ja toornionlaaksolainen puolatzatziikki. Monta jännää siikaruokaa oon syntyny ko Margiti oon syöny lättäkallaa ulkomaila. Uuessa kirjassa löytyy paitti ruokaa Johannahn koijunlehtisnapsi ja pipparkakkoja ja safranileipää Kukkolanviissiin. ¶
– Raakaaihneet oon erittäin tärkeät meile täälä Toornionlaaksossa ja met yritämmä pumpata ulos ruokakylttyyrin niin kauas ko maholista ette moni saapii nauttia siittä. ¶
Kirja passaa hyvin hallituksen ajatukseen ”Uusi Ruokamaa Ruotti” missä paikkakunnala tuotettua nostethaan esile tyrismin ja omitten raakaaihneitten jalostamisen kans. ¶
Talviruokaa Toornionlaaksossa julistethiin 11 tesemperiä ja 2000 kappaletta painethiin. Sen saattaa tilata www.kukkolaforsen.se kautta ja se maksaa 340 kr. ¶
11 tammikuu, 2016 ¶
7 tammikuu, 2016 ¶
28 joulukuu, 2015 ¶
Anders istuu valopöyän ääressä ja riittaa. Asunossa Kirunassa syntyvät sekä 91:a ette Villitten elämää. Kuva: Richard Lantto  ¶
Nyt Toornionlaakson popylääriä jääkäriä Bossea ja Gnustäppiä levitethään yli Pohjosmaita. Sarjakuvapiirtäjä Anders Skoglind Pajalasta oon onnistunnut saahmaan vauhtia sarjale Villitten elämää.  ¶
-Tanskalainen förlaaki oon saanut sen yksinoikeuet, sannoo 42-vuotias, joka justhiinsa oon julkassu Villitten elämän ensimäisen albummin ruottiksi.  ¶
Saittarovalainen Anders, jolla oon seittemän pelikuormaa Pajalan keskusthaan, oon tehnyt sopimuksen tanskalaisen förlaakin, PIB:n, kansa, yksinoikeuesta levittämhään Villitten elämää kaikhiin Pohjosmaihiin. Se tarkottaa sitä, ette näitten kahen tyypitten seikkailuja mettässä leviävät naapurimaitten lehthiinki. Ruottissa erityisesti NSD, 91:a ja Jahti & Jääkärit oon tähään asti net jokka oon julkasheet tätä sarjaa. ¶
– Se tuntuu villin hauskalta. Mie olen alkanu muuttamhaan täysikokoset sivut puolikokosiksi sentähen ko niile oon silloin helpompi löytää siiaa. ¶
Villitten elämää on Andersin oma sarja joka synty vuona 2001. Uusi albummi, ”Laajattu skottåriksi”, joka julkasthiin oktuuperissa, oon jaettu nelhjään vuenaikhaan, ja jääkärit Bosse ja Gnustäppi päähenkilöinä. ¶
-Sivutyyppiä oon kansa määrättömästi tässä sarjassa, semmosia jokka oon oikeita ihmisiä mutta Bossen ja Gnustäpin mie halvan erottaa niistä. Mie halvan antaa heile omia ominaisuuksia loukkaamatta kethään muita. ¶
Gnustäppi kuuluu vanhaan sortin jääkärhiin ja sillä oon vahva itteluottamus, Anders selittää. Hään oon suursaalitten jahtaaja ja Ruottin vastaus Hemingwayle. ¶
-Se ei ole mikhään sattuma ette Gnustäpilä oon leopaardinprikulinen hattu. ¶
Anders ei jahtaa itte, mutta hällä ei ole minkhäänlaisia prubleemiä saa jännitäviä kohtia hirvenjahissa paperille. ¶
-Kaikki Saittarovassa jahtaaava muutko mie en, mutta mie olen ollu matkassa mettässä kläpistä asti. ¶
Sarjakuvaalbummi Villitten elämää, joka selittää Pohjosen jääkärielämästä, oon nyt kaupoissa ostettavanna ja saatethaan ostaa Bokus-förlaakin kauttaki.  ¶
Lausuntoja Toornionlaaksosta  ¶
Andersi oon tunnettu siittä, ette hään oon detaljirikas ja nuuka ko hään tekkee kuvat. Monet toornionlaaksolaiset ilmaukset Villitten elämä-kirjassa paljastavat kuvvaajan taustan. ¶
-Vaikka mulla ei pruukaa olla niin paljon kirosanoja, sitä vastoin mie välistä lasken vähän leikkiä paikannimistä. ¶
Norrbottenilaisia ympäristöjä näkkyy vähän sielä täälä, mm. Kierunasta. ¶
-Bosse ja Gnustäppi asusteleva Saittarovassa, mutta yhtäkkiä kylä saattaa saaja leikkikartanon eli sporttikaupan. Minun pikku 50:n hengen kylä oon sarjamailmassa kasuava perukka. ¶
Andersi toivoo ette kassassa alkaa helisemhään sitte ko albummi oon julkastu. Mutta se ei lopu sillä. ¶
-Mulla oon materiaalia kuitenki kymmenheen Villitten elämä-albumhiin. ¶
Andersi piirtää 91:aaki. Sen sarjan kansa hään oon puuhailu ainakin vuesta 2009 asti ja tulevaisuuessa hään tullee piirtämhään Åsa-Nisseäki. ¶
Anders Skoglind oon riitanu ittensä.  ¶
Mistäs sinun kyky tullee?  ¶
-Mie piin paljon ikävää lapsena ja siittä se kreatiivisuus nousee. Mie olin ainua oppilas minun luokassa ko ei ollu kethään muita samanikäsiä. Met olima 9 kolululaisia vuosiluokissa 1 – 6 ja sitä sai itte keksiä sen päästä ko saatto. Paperia ja pänniä oli tietenki aina saatavissa. ¶
Andersila oon kansa taitesepän koulutus ja hään valmistellee kaikkia kirhveistä valokruunuihiin. Juuri nyt hään oon tekemässä kirhveenvartta. ¶
-Mie olen löytäny hyvän tasapainon elämässä riittaamisen ja takomatyön välilä. ¶
Anders Skoglind oon seppä ja sarjakuvapiirtäjä. ”Mie olen löytäny hyvän tasapainon elämässä”, hään sannoo. Kuva: Privaatti  ¶
21 lokakuu, 2016 ¶
18 lokakuu, 2016 ¶
14 lokakuu, 2016 ¶
Maria Nyström, 52 vuotta, oon saanut Mataringin pipliuteekin ja kylttyyripedagogisen toiminan päälikön viran. Hään assuu Stokholmissa mutta hänen syän oon Koivukylässä missä hänen mummu oon asunut.  ¶
-Se oon ollu pitkä prusessi, mulla oon ollu kotiikävä jo kauon, sannoo Maria.  ¶
Hään oon ollut töissä 18 vuotta päivälehen, Upsala Nya Tidningin, kylttyyritoimituksessa, ensi siassa kylttyyrireportterinna mutta kansa kirjalisuus-, teatteri- ja filmikriitikkerinnä. ¶
Ko Maria näki ilmotetusta virasta viimi kevväinä Mataringin kunnan naamakirjasivula hään tuli utelihaaksi. Ei vähhinthään siittä ette hään ja hänen mies olit jo kauon puhuhneet siirtymisestä Toornionlaakshoon sitte ko heilä ei ennää olis työ eikä lapsia joista häätys pittää huolta. ¶
– Nyt se tuli vähän aiemin ko mie olin aatelu, mutta mie halvan toela tähhään. Siittä tullee niin hauska. ¶
Marian mies antaa hälle täyen tuen ja jääpii asuhmaan heän asunossa Slussenilä Stokholmissa heän kolmen lasten kansa, 8-, 14- ja 17-vuen ikäset. Maria kulkee eestakasin viikkoreisuila: viikoila töissä Mataringissä ja oleskelu perheen kansa pyhinä. Ja toivottavasti nuoriin poika tullee ylös kevväilä, niin olhaan aateltu. ¶
Maria oon kasunut ylös Kaihnuussa, mutta oon asunut Koivukylässäki. Hään vietti melkeen kaikki vapaaaijat mummun ja muffan kansa, Viola ja Oskar Krantzin tykönä, joila oli heän talo aika lähelä Hietaniemen kirkkoa. Täyenä hään oon jatkanut käymistä sielä ylhäälä monta kertaa vuessa. ¶
– Mie aion asua mummun talossa, joka nykyhään oon minun enon, Eerikin, ja joka oon rakenettu sukupolviasunoksi. ¶
– Mummu oon aina ollu minun suuri lempi. Met olema aina olheet lähelä toisia. ¶
Kyllästynnyt petonghiin  ¶
Mummu kuoli kuusi vuotta aikaa mutta paljon sukulaisia oon jäljelä Norrbottenissa. ¶
-Ei kumpikhaan meistä, mie eikä minun mies, ole kaupunkiihmisiä. Ja mie olen aina enämpi tuntenu ette mie en ennää halva poljeskella tätä petongia. ¶
Virka, jonka hään oon saanut Mataringissä, oon jaettu kahtia: osaksi hään saapii vastuuen pipliuteekkihommasta ja osaksi hään tullee toimimhaan kylttyyripedagoogisella puolela, jota häätyy kehittää. ¶
Maria puhhuu meänkieltä ja se oli osasyynä siiheen, ette hään sai tämän viran. Toinen tärkeä seikka oli se, ette hään oon ollut töissä vapaaaikapedagoogina ykstoista vuotta ennenko hään asettu journalistiikan puolele. ¶
– Se on tärkeätä ette saa lapset ja nuoret harrastamhaan kirjalisuutta. ¶
Kylttyyrikoulussa Maria tullee lisäksi alottamhaan tansin ja teatterihommat. Piiain se saattaa vaikuttaa siiheen, ette nuroet, ei vähhiinthään tyttäret, jäisit asuhmaan Toornionlaakshoon? Maria oon kansa halukas tekheen työtä yhessä kunnan pakolaisten kansa, ennen muuta yksintulevitten pakolaislasten kansa. ¶
-Miksikäs pipliuteekit tuleva kehittymhään tulevaisuuessa? Maria mietiskellee. Mie toivon ette net ottaisit enämpi tillaa, ette niistä tulis samhällin keskipistheitä. ¶
Marian tehtävhiin tullee kansa kuuluhmaan meänkielen minuriteettikielikeskuksen perustaminen Matarinkhiin, jolle kylttyyriministeri Alice Bah Kuhnke oon ilmaissut tukea. ¶
-Mulla oon kauhean paljon ajatuksia ja mulla oonki luonolisesti vähän tukholmalaista menoa, niin mie häyn freistata hillitä itteä ette mie en lähe juoksheen liika kovvaa vauhtia. Mutta tämä tuntuu aivan oikealta askelheelta minun elämässä. ¶
Maria tullee asuhmaan Koivukylässä hänen mummun, Viola Krantzin, talossa. Kuva: Privaatti  ¶
25 lokakuu, 2016 ¶
21 lokakuu, 2016 ¶
18 lokakuu, 2016 ¶
Näinä viikkoina met esittelemmä STR-T:n johtokunnan ja neljäs joka vastaa joitaki kysymyksiä oon Jan Johansson joka nyt jättää johtokunnan.  ¶
Johtokunnan paikka: Jäsen ¶
Aktiiviä vuosia johtokunassa: 5 vuotta ¶
Minun paras muisto tapahtumasta missä johtokunta oon ollu matkassa: ”Ko met olema viehnee ihmisiä lähemäksi toisia ja luohnee uusia yhtheistöitä. En halva mainita mithään erityistä mutta oon ollu joitaki semmosia hetkiä.” ¶
Siksi oon tärkeä ette STR-T oon: ” Oon tärkeä ette oon jatkuvuus ja ette oon järjestö mikä seuraa minuriteetitten oikeuksia ja velvolisuuksia. Tässä asiassa meänkieli.” ¶
Favuriittipaikka: ”Piilijärvi. Sielä oon kaunis ja rauhalinen olla. Huono mupiiliyhtheys oon kans hyvä.” ¶
31 maaliskuu, 2016 ¶
30 maaliskuu, 2016 ¶
29 maaliskuu, 2016 ¶
Haaparannale oon lahjotettu uusi ruottin mestari. Ida Boman oon histuurialinen sen jälkhiin ko Luulaja/MSSK voitti Ruottin SM-pukaalin iishokissa. Ensimäinen Luujalan osalta.  ¶
-Olen pelanu pojitten kansa kohta koko elämän aikana, sannoo pakki, joka suureksi osaksi saapii kiittää Asplöven HC:tä tästä menestyksestä.  ¶
Päivämäärä oli 20 marsia ko 22-vuotihaan Ida Bomanin laaki sai nostaa kovasti ootettua pukaalia, ko het olit voittanheet Linköpingin yli niitten kotiplaanala. Pybliikkiä oli jättiläismäärä: yli 4000 henkeä kattoit ottelua, joka lopetethiin kultakypärä päässä. Mennyt säsonki oon ollut hänen uran tärkein, vuosikausitten raataamisen jälkhiin. ¶
-Vasta nyt SM-kulta alkaa tuntumhaan toelta, sannoo Ida. Voiton takana oon kova työ ja se oon erityisen mukava ette meitä oon niin monta norrbottenilaista joukossa. ¶
Ida oon kasunut ylös Haaparannala ja hään oon pelanut hokkia seittemän vuen ikäsestä asti. Ko hokissa oli puute tyttäristä niin Ida joutu liikkumhaan eri poikajoukoitten välilä ko hään kävi träänaamassa ja pellaamassa matsia nuortten ja vanheemitten kansa. Tältä se näytti siksi ette hään täytti 18. Ko hään pääsi pellaahmaan vaimoitten kansa hänen äiti Annikka ja isä Anders jouit kyytitheen häntä ympäri Norrbottenia. Träänaria oon ollut monta, mutta Arsi Melkko Haaparannalta oon ollut erityisen tärkeä hänen kehitykselle. ¶
Koskas sie tunsit ette sinusta saatto tulla vaikka kunka hyvä?  ¶
-Paha sanoa mutta mulla oon aina ollu halu tulla paremaksi ja päästä jyniuurlandslaakhiin. ¶
Siittää haahveesta, ikävä kyllä, ei tullut mithään ja tämä saattaa vieläki harmittaa häntä. Mutta ilo siittä, ette Leif Boork näki hänen kovan defensiivipelin viimi vuona ja siksi otti hänen myötä landslaakhiin desemberissä 2015 korvasi tämän. ¶
-Se oon mukava jälkikätheen nähhä ette se ei ole niin vaaralista jos ei pääse niin kauas jyniuurina. Asiat saattava järjestyä hiljemin, ei tartte antaa perhiin sen vuoksi. ¶
Sinun vahvat puolet?  ¶
-Puolustuspeli omala puolela. Mie en tehe yhthään ainuata puängiä koko säsongina. Olen kansa aika luja. ¶
Vaimoitten hokissa pellaajat ei saa taklata samala laila ko poikaklossit tekevä, sen siihaan sitä saattaa painaa kovin luistimissuunthaan. ¶
-Jokku tuomarit sallivat enämpi ko toiset, ero saattaa olla aika suuri ottelusta ottelhuun, kunka paljon net päästävä läpi. Harmittaa vähän ette se oon sillä laila. ¶
Landslaaki oon justhiinsa nyt Kanadassa mittaamassa voimia Mailmanmestaruuskilvassa. Ida ei päässyt matkhaan tällä kertaa, mutta sitähään ei ollut oottanutkhaan ko hään oon vielä niin uusi tässä joukossa. ¶
Säsongila Ida träänaa jäälä neljä kertaa viikossa laakin kansa ja lisäksi oon matsia lauantaisin ja pyhinä ja kuntoträäninkiä 3-4 kertaa viikossa. Hään sannoo ette ei ole minkhäänlaisia prubleemiä selvitä elämässä, hään seuraa ensimäistä vuotta esikoulunopettajanprukrammia ja hoitaa itte hänen oman aikataulun. ¶
Tavotheet hokissa?  ¶
-Olis hauska puolustaa SM-kullan ja saa lissää aikaa landslaakissa. ¶
22-vuotias Ida Boman oon Haaparannan ensimäinen tyär, joka oon ottanut SM-mitalin hokissa. Kuva: Privaatti  ¶
4 huhtikuu, 2016 ¶
31 maaliskuu, 2016 ¶
30 maaliskuu, 2016 ¶
Hiljanen protesti pommia vasthaan ¶
"Väkeä kokkointu tukheen uhria” ¶
HAAPARANTA ¶
Jäähneenä pyhänä viethiin läpi hiljanen protesti Syyrian Alepon viimeaikasia pommituksia vasthaan. Tarkotus oli osottaa myötätuntoa niile, joita tapethaan ja niile, jokka kärsivä. ¶
Pari tiimaa sosiaalitemokraattien Valpurijuhlimisen jälkhiin Viktoriatorila hiljanen protesti tuli jatkoksi. Parikymmentä henkeä kokkointu osothaan kannanottoa Syyrian ja Alepon kaupunkin pommituksia vasthaan. ¶
Uutistoimitus AFP:n mukhaan kohta 200 ihmistä oon tapettu sielä jäähneen viikon aikana. ¶
Kokkointumisen alotheen tehit muutamat syyrialaiset, jokka asuava asyliasunossa Cape Eastessa Haaparannala. ¶
Kärsivä uhrien myötä ¶
Yks myötä oleva kannattaja oli taiteilija Hanna Kanto. Se selitti, ette samanlaisia ”hiljasia kannanottoja” oon ollu pitkin mailmaa viime päivinä. ¶
– Ihmiset kokkointuvva tukeaksheen uhria. Puhheita ei pietä, ei huueta, olhaan vain myötätuntevia uhrien kans, sannoo Kanto ja pittää ylhäälä lappua, jossa oon teksti ”Save Aleppo”. ¶
Paikanpäälä oli Pia Suonvieriki, joka ilmasi olevansa sielä tukeaksheen uusia ystäviä, jokka halvava osottaa huolta siitä mitä tapahtuu. ¶
Mennyttä polvea ¶
– Met emmä saata ymmärtää sitä väkivaltaa mitä Syyriassa oon, siksi met seisoma täälä ja vaaima tappamisen toppaamista, ihmiskunnan vuoksi. Uutinen oli teoelaki  šokeeraava. Saatatkos sie käsittää, net pommittavva siukkatupia, joissa oon lapsia. Meilä oon ittelä lapsia. Lapset Syyriassa oon mennyttä polvea, sannoo  Viola Abo Traby Damaskuksesta ja lissää: – Syyrian hallitus ei salli tämänlaisia mielenosotuksia kauila. Jos niin tekkee otethaan kiini ja tapethaan, se sannoo. Maya Aljundy painottaa, ette het ei osota myötämieltä vain Alepon uhrien puolesta, ”ko kaikkien Syyrian uhrien eestä”. ¶
Bild: Protest mot bombningar20160501_14-27-58ES.jpg  185 ¶
Eva Spiik, namn ¶
FI_Parikymmentä henkeä oli myötä hiljasessa mielenosotuksessa osottaaksheen myötätuntoa. Yhen julistusnauhan sanat olit: ”Viimeisen kolmen päivän aikana yli 400 viatonta ihmistä oon tapettu Alepossa”. ¶
Meänkielennös: Bengt Pohjanen EKALE: Hiljanen osotus uhrien puolesta ¶
Elvyttää 100 vuotta vanhaata histuuriata ¶
"Haaparantalaiset pitävä olla ylpeitä kaupunkin histuuriasta” ¶
HAAPARANTA ¶
Menheelä viikola aviseerathiin Haaparannanlehessä, ette osotelma "Världens Nålsöga-Haparanda 1914–1918” jatkuu kolmatta vuotta peräkkää. ¶
Haaparannanlehti oon kohanu Sara Frykmanin, aatosmaakeskan ja homman kässärikirjottajan. ¶
Se mitä kaupunkissa oli menheilä ensimäisen mailmansoan aikana oon monele haaparantalaisele tuntematonta. ¶
Lanstormi panthiin liikekannale 2. elokuuta 1914 ja vaikka Ruotti julisti maan puolueettomaksi soassa niin miehet asestethiin ampuma-asheila ja siotethiin pitkin väylää. ¶
Kaupunkinvaltuuston puhheenjohtaja piti puhheen ja selitti, ette Tornion raja tukithaan ja, ette pankot piiain panhaan kiini. Tämä keskelä satokorjun ja lohenpyynin aikaa. ¶
– Paikalinen väki pölästy ko se yhtäkkiä oli joutunu sothaan, selittää Sara Frykman. ¶
Tosikertomus  ¶
Kertomus tältä aijalta rakentuu tosikertomukshiin ja perusta oon Frykmanin isän kertomukset. Neulansilmä oon ensimäisen mailmasoan keston mukanen viisvuotinen hoito ja kuluva vuosi koskee vuotta 1916. ¶
– Mulle oon tärkeätä saa’a sen maholisiman toelisuuen toeksi ko kirjotan kässäriä. Se häätyy olla tyypilistä aijale, oikeat ihmiset, ei sovi sekottaa asioita hoithoin, joita ei silloin ollu, selittää Frykman. ¶
Neulansilmän aatos oon lua uteliaisuutta, tietoa ja tietosuuttaa Haaparannasta sen aijanjakson toimipaikkana. ¶
– Haaparannala oon perintö, jota häätyy hoitaa ja haaparantalaiset pitävä olla ylpeitä kaupunkin histuuriasta, sannoo Frykman. ¶
Joppausta rannikolla  ¶
Osotelma oli aateltu kestävän 12. ja 14. elokuun välisennä aikana, mutta sitä oon nyt pitenetty maanataiksi, 15. elokuuta, ko saatethaan nähä joppausreisu rannikolla. ¶
Sara Frykman ja paikalinen tuottaja Rebecka Lindgren ei halva paljastaa kaikkea mitä tulhaan osothaan osotuksen aikana, mutta mainittevva joitaki jänniä osia. ¶
– Met näytämä tositapahtunheita joppausjuttuja kolmesta eri joppausjutusta osottamolla ja niihin sekkaintuu haaparantalaisia, Frykman selittää. ¶
Nythään jutut oon preskripeeratut niin kyllä niittä saattaa osottaa uuesthaan. ¶
Kahvia konja kk inheen  ¶
Tuttuja hahmoja menheiltä vuosilta tullee kans takasi. ¶
Frouva Ström, joka menheenä vuona joutu panheen kahvelan kiini ko paljastethiin, ette se oli ollu lain- ja järjsetyksenvastanen Haaparannan kaupunkissa, ko oli maholisuuksia ostaa ”tuplat kahvit” kahvelassa. ¶
– Se oli sekottannu väkeviä juomia kahviin, mutta toistukset häntä vasthaan ei olheet riittäviä niin se saapi auasta taas kahvelan, sannoo Frykman. ¶
Sen lisäksi nähhään akenttia, spiunia ja pol š  eviikkiä  . ¶
– Ja meekatähtiä, selittää Frykman. ¶
Bildtext: Haaparannanlehti kohtasi Sara Frykmania, Neulansilmän aatosmaakeskaa ja kässärikirjottajaa ja kans Rebecka Lindgreniä, tapahtuman tuottajaa. Haaparannan kaupunkinhotelilla oli keskheinen sia ensimäisen mailmansoan aikana, täälä kakkosroikka istuu perinerikhaassa fiinissä salissa. ¶
Meänkielennös: Bengt Pohjanen EKALE: Ensimäistä mailmansottaa toistethaan ¶
Lars Pekka, lång  ¶
Polarfönsterin uusi omistaja lähtee etenemhään ¶
"Met emmä ole ostanheet liikettä vain hallitheen sitä” ¶
KORPILOMBOLO ¶
– Met emmä ole ostanheet liikettä vain hallitheen sitä – met lähemä etenemhään ! Met lissäämä liikheesheen kokemusta ja ossaamista . Laatuklasit Korpilombolosta lähtevä uusile myyntimarkkinoile , uuet Polarfönsterin omistajat sanova , se ko oon unelmaliike harva- asutusperän kunnale .  ¶
Polarfönster AB Korpilombolossa oon tehny klasia 70 vuotta. Viimisimmät vuosikymmenet liike oon vuosittain jumputtannu miljoonavoittoja, joitaki harvoja vuosia räknäämättä. Sillä oon ollu eri omistajia, muun rinnala Älvsbyhus, Gunnar ¶
Nyberg ja viimisiin Mikael Tinglöf – ja kaikin oon olheet yhtä eteviä. ¶
Esimerkiksi kahtena menheenä vuona Polarfönster teki yli yhentoista miljoonan voiton ja liikheenvaihto oli 30-35 miljoonaa kruunua – voittomarkinaali 17 prosenttia. Kuluvan vuen liikheenvaihto viittaa yli 40:n miljoonan kruunun. ¶
Kaikki omistajat oon antanheet kolme pääselitystä menestyksele. Ensin: vallan hyviä ammattimiehiä ja luotettavia yhtheistyöläisiä värstassa. Toiseksi: tehokas tuotantoprosessi. Kolmas: raaka-aine, joka oon hithaasti kasuavvaa yinpuuta, jossa oon luonolinen lahoamisvastustava imetys. ¶
" Laatuklasia "  ¶
– Saattaa lissäämättä sanoa, ette met tehemä korkeanlaatusia klasia vallan kilpailukykysheen hinthaan, sanova John Sandström ja Tomas Korvi, kaks osaomistaijaa, jokka kummatki oon kokoaikasesti töissä Polarfönsterissä. ¶
Kolmas osaomistaja, Kari Huotari, ei ollu paikan päälä ko Haaparannanlehti kävi fapriikissä. ¶
Uuet omistajat lissäävä liikheesheen yrittämistä, markkinointitietoja ja kauppa- ja puutavaraossaamista. Vt John Sandströmillä oon kunnon puutavaranossaamista ja se oon ollu puuteolisuuen kauppakehityspuohissa kohta 20 vuotta. ¶
Tomas Korvila oon paljon kokemusta markkinointi- ja kauppakehityspuolela, monen kauppahaaran vientipuolela. ¶
Kari Huotari oon myötä monessa liikheessä, omistajana ja hallituksen jäsenennä ja sillä oon taustana pyki-, talotila- ja ulkomaankauppapuoli. Tärkeä hammasratas oon tuotantopäälikkö, joka monen vuen aikana oon kehittänny liikheen tuotanon tehokhaaksi prosessiksi. ¶
" Meilä oon kaikki eelytyk set ”  ¶
– Jos tähhään lissää meän 20 vallan ossaavaa ja innottunutta yhtheistyökumppania niin tuntuu siltä, ette meilä oon kaikki mitä tarvithaan kasuamista ja jatkuvaa kannattamista varten, John Sandström sannoo. Met halvama kans lissää vaimonpuolia liikheesheen luoaksemme tasapainoa ja hyviä eelytyksiä. ¶
– Älvsbyhus vastaa yli puolesta liikheenvaihtosta. 15-20 prosenttia oon tillauksia netin kautta. Suoranaisostajat Ruottissa oon iso ostajaluokka, johonka met satsaama, sannoo Tomas Korvi. ¶
– Polarfönsterillä oon monta markkinaossaa, joissa oon uusia maholisuuksia, muun rinnala pienehköjä talonrakentajia ja isompia pykiliikheitä. Suomi ja Norja oon kans kiinostavia, sannoo Tomas Korvi. ¶
Pohjos-Ruottissa kunnanraatit ja elinkeinopääliköt oon vuosikymmeniä puhuhneet työpaikkojen hommaamisesta sitä tietä, ette jalostethaan hithaasti kasuavva Norlannin puutavaraa, mutta jalostaminen oon toistaseksi enniiten tapahtunnu Etelä-Ruottissa. Polarfönster oon loistava poikkeus, joka sen lisäksi harvoin oon rasittannu työvälitystä ja kuntaa kriisilä ja irtisanomisen varotuksila – periaathessa vain työlistämisellä. ¶
Lars Pekka, namn  ¶
FI – Yinpuu meän klasissa oon suuri menestystekijä meile, sannoo Stefan Grankulla, Polarfönsterin tuotantopäälikkö. ¶
Bild: Korvi Tomas Polarfönster.jpg 87  ¶
Lars Pekka, namn  ¶
FI – Maholisuuet lisätä meän markkinoita oon suuret, sannoo markkinoinista vastaava Tomas Korvi. ¶
Bild: Kärnvirke fönsterkarm.jpg 109  ¶
Lars Pekka, namn  ¶
FI Yinpuu (tummempi osa puussa) antaa klasipookale luonolisen imetyksen ja lahoamisen vastustuskyvyn. ¶
Meänkielennös: Bengt Pohjanen ¶
Ekale: Meän yinpuusta hyvvää klasipookaa ¶
nd, lång ¶
Neljäle riikinpelmannille jaethaan kulttuuripalkinto ¶
”Levittävvä ja elävöittevä kansanmusikkia” ¶
TORNIONLAAKSO ¶
Riikinpelmannit Fredrik Hangasjärvi, Pajalasta, Daniel Wikslund, Tjautjaksesta, ja Svante Lindqvist ja Göran Eriksson, Luulajasta, saava palkinon heän elämänaijan kestänheestä Norrbottenin kansanmusikin innotuksesta. ¶
Sparbanken Nord jakkaa näile neljäle mainitun pankon kulttuuripalkinon. ¶
– Net pitävä huolta Norrbottenin musikkiperintheistä ja net tekevä korvaamatonta työtä levittääksheen ja elvyttääksheen meän kansanmusikkia, sannoo Gunnar Eikeland, Sparbanken Nordin vt. ¶
Svante ensin ¶
Sen lisäksi sanothaan, ette vuen kulttuuripalkinon saajat pellaava vaikutettuina ruottalaisesta, suomalaisesta ja saamelaisesta perintheestä. Kaikin oon riikinpelmannia, mikä oon kunnianosotus, jonka saavuttaa ko oon pelanu arvostelulautakunnale ja niiltä saanu heän korkeiman hyväksynnän. ¶
Göran, Svante ja Daniel pellaava fiulia, Fredrik kaksrivistä duurisoittopeliä. Svante Lindqvist oon aikasemmin saanu villin harvinaisen kultamerkin – kunnon kunnianosotuksen. ¶
Kuten muutki Svante tykkää, ette se oon hullunhauskaa ko kansanmusikki saapi huomiota. Itte hään oon vanhiin läänin riikinpelmannista. Se hänestä tuli jo 1977. ¶
Arvokhaita panoksia ¶
Palkinonjakajanna oli Gusten Granström, Sparbanken Nordin puhheenjohtaja, pankon vastuumieskokkouksessa, tuorestaina 14. huhtikuuta Piitimessä. ¶
Tämä tällä hetkelä aijankohtanen palkinto oon jaettu vuesta 2004 ihmisille taikka föreninkile. Se annethaan arvokhaista panoksista Norrbottenin kulttuurielähmään. ¶
Eeliset palkinonsaajat oon seuraavat: ¶
2004  Albert Falk, jäätaiteilija, Jällivaara ¶
2005  Ingela Bergman, Hopeamuseo, Arjepluuki ¶
2006 Ulla ja Ronny Eriksson, Krukutiili, Piitin ¶
2007  Lars Pirak, taiteilija, Jokkmokki ¶
2008  Båtsuoj mettäsaamesentteri, Arvidsjauri ¶
2009  Sture Berglund, taiteilija, Piitin ¶
2010  Agneta Andersson, taiteilija, Kiruna ¶
2011  Bengt Pohjanen, kirjailia, Ylikainus ¶
2012  Arjepluukin filmifästivaali ¶
2013  Musikkiföreninki Tuhanen säveltä, Kiruna ¶
2014  Mikael Niemi, Pajala ¶
Marianne Berglund, namn ¶
Riikinpelmannit Daniel Wikslund ja Fredrik Hangasjärvi palkithaan heän panoksesta musikkielähmään ¶
Bild: Kulturpris2-MB.JPG  74 ¶
Marianne Berglund, namn ¶
Riikinpelmannit Göran Eriksson ja Svante Lindqvist saava pankon kulttuuripalkinon ¶
Produkt: Haparandabladet Avdelning: Allmänna-fi ¶
Artikeltyp: 6x50+1 Reporter: Leif Svanberg ¶
Pubdatum: 2016-04-08 ¶
Artikel  2106 ¶
Leif Svanberg, lång ¶
Ko innotus ja rohkheus sait kaikki onnelisiksi aurinkonloistheessa ¶
Reisu Tossantörhmään oon perine ¶
TOSSA ¶
Jäähneenä pyhänä oli täysi vauhti päälä kirkhaassa aurinkonloistheessa Tossantörmässä Rädda Barnenin vuotunen pyssireisu houkutteli 40 ookaushimosta osalistuijaa. ¶
– Kuttu mennee kaikile haaparantalaisile eikä vain Cape Eastessa asuville, korottaa Ulla Hardelin, innottunnu johtaja. ¶
Ilmat ei saattanheet olla paremat ko Rädda Barnen jäähneenä pyhänä vallotti laskettelutörmän Tossassa Karunkin länsipuolela. ¶
Kylän Friluftsfrämjandet tarjosi, nähkääs, pruuvaa-tätä-päivää törmässä. ¶
– Meilä oli rohki tuuri ilmojen kans ja siittä tuli hyvä niinku tavalisesti. Lapset ja raahvaat laskit alas paljojen, pulkkien ja sivakkojen päälä. ¶
Oon hullun soma ko meän uuet haaparantalaiset oon rohkheita ja innottunheita. Net tohtiva päästää, jokku lankeavva mutta nouseva, naurava ja jatkava taas menheen. Kaikessa oon iloa ja sitä oon niin ihmeissä ja imppuneerattu, sannoo Ulla Hardelin, yks monesta johtajista joka tarjosi tätä mainiota päivää. ¶
Kääntyy kaikkien puohleen ¶
Pyssireisu hommathaan kolmatta vuotta ja siittä oon tullu suosittu perine. Hardelin mielestä puuttu vain kaks asiata tästä vauhtikhaasta päivästä. ¶
– Met halvama toelaki tähhään pyssireishuun myötä niin ”vanhaat” ko ”uuet” haaparantalaiset. Se oon niin tärkeätä ja hyvvää ette net saava kohata ja oppia tuntheen toisensa. Mutta tänä vuona met emmää saahneet myötä ”vanhoja” haaparantalaisia pyshiin. ¶
Met käänymä kaikkien puohleen, mutta met emmä sauttanheet kaikkia tänä vuona. Ja siitte ei ollu tarpheeksi laskettelusivakoita joilekki raahvaile. ¶
Kiinostus tuottaa puutetavaraa ¶
Hardelin painottaa, ette Karunkin Friluftsfrämjandet tekkee suurta työtä ja ette föreninki varmasti mielelä ottaa vasthaan laskettelurustinkilahjotuksia, jokka tuleva uusien, innottunheitten laskettelijoitten hyöyksi. ¶
– Met olema kans ilosia fiinistä yhtheistyöstä ja yhessävetämisestä Främjandetin kans. Se toimii vallan hvyin. Met hääymä tehä yhessä, ei kilpaila. ¶
Paikan päälä oli monta innotettua johtajaa Rädda Barnenista, mutta kans Friluftsfrämjandetista. ¶
Hardelinin johtajakoleka Heidi Tolvanen oon yhtä tytyväinen kolmen tiiman aurinkoisheen puohhaan törmässä. ¶
– Se oli toelaki sommaa. Främjandetin henkilökunta oli aivan fantastinen. Net sanoit, ette met olema tervetulheiksi vielä useamasti. Täälähään saattaa olla muinaki vuenaikoina. Mökin saapi vuokrata kuka vain. ¶
MEKI Rädda Barnen i backen ny Pirita Jaako, 2016-04-05 15.25 ¶
Sidan 1 av 2 ¶
Bild: AY6R2679.JPG  42 ¶
Kari Pistokoski, namn ¶
FI Vauhtikas kokemus kaikenikäsille... ¶
Bild: AY6R2873.JPG  50 ¶
Kari Pistokoski, namn ¶
FI Ylös vain ja uusi yritys Tossantörmässä ¶
MEKI Rädda Barnen i backen ny Pirita Jaako, 2016-04-05 15.25 ¶
Sidan 2 av 2 ¶
Meänkielennös: Bengt Pohjanen Ekale: Tossantörmä houkutteli kaikenikäsiä ¶
Hyväntekijät pyöräilevvä ”Rintaa lämmittää” HAAPARANTA Kiirastuorestain iltapäivä oli hullun tekevä Ica:n etuhallissa. Team Rynkeby – järjestön pyöräilijät kokoavva rahhaa Barncancerfondenhiin kahen rathaan ja neljän jalan päälä. Haaparannanlehti ja misunäärit saava yllättävän ihmisyyen oppitiiman. Rynkeby – aatos tullee alunperin Tanskasta, mutta se oon vuesta 2002 kasunu pohjosmaiseksi ilmiöksi. Missä Luulajan polisit Jan Lundmark ja Petra Freudenthal osalistuva Malmö-osaston eustajinna. – Valitettavasti Pohjos-Ruottissa ei ole kerhoja. Mutta mie olen kotosin Ystadista niin luonolinen kytkintä oon olemassa, selittää Petra. Freudenthal oon vaikuttava hyväntekijä muila puolila kans. – Minun työssä mie kohthaan paljon ihmisiä ja elläimiä, jokka varisevva systeemin toolien välistä, se kertoo. Petra Freudenthal esittää haittavia tosiasioita. – Häätyy sanoa, ette tavalisimat lahjottajat oon ihmiset, joila ittelä oon taikka oon ollu hankaluuksia. Tänä päivänä tuli esimerkiksi ensimäinen lantti henkilöltä, jonka läänin polisit tunteva hyvin. Keski-ikäset vaimot, ”kulttuuritätit” ja pansunäärit oon hööliä antajia. Miehet, jokka oon 30. ja 50. välilä ei osalistu paljon ollenkhaan. Keskelä juttelua tapahtuu jotaki, mikä muuttaa Freudenthalin teesit ilmestykseksi ja kivitauluksi. Jan Lundmarkin rahakukkarolle astuu se nuori vaimonpuoli joka kerjää sisäovien välissä ja se pannee aikamoisen osan päivän kootuista lantista rahakukkarhoon. Seurakunta vaikenee ja älyää mitä osottamolla tapahtuu ja sitä seuraa kuvvaaminen. Ihmisennä olemista Tämä nuori vaimo, kotisin Rymäniästä, kirjottaa koko nimensä allekirjotetun kirjotuskirhjaan. – Mutta kaikin sanova minua Anaksi, se sannoo englanniksi ja hymmyillee arasti. Stokholmari Mats Eriksson oon selskaapin työhevonen, joka istuu ja polkee motsuunihoijiksi muutettua italialaista raceria. Kyynelheet kohta tuleva ko se ottaa puhheeksi. – Tämä oli tämän päivän anti. Rintaa lämmittää. Erikssonin innotus oon peräsin elämän koettelemuksista ja pienen liikheen hoitamisesta. Yheksän nappia Mats Eriksson sai 2011 kunniaosotuksen ”Årets lobbyist” sen jälkhiin ko se oli tehny riikinkattavia kiertoreisuja monena vuona aleman ravintolamomsin puolesta. Tiet yhyit esimerkiksi tämän jutun kirjottajan kans Mataringin markkinoila 2012. – Se reisu opetti mulle paljon. Jolle olkapäitä kohhautethaan suurissa kaupunkissa saattaa pienimissä paikkakunnissa olla elintärkeä päätös. Puhheessa ollen siittä, mitä saathiin kokhoon, Eriksson soittaa puojin kokkouksen jälkheisennä päivänä. – Met saima kokhoon 4.500 kruunua Barncancerfondenhiin. Ei lainkhaan paha, häh? Ko kauppamies Kåre Mogemark oli luvanu antaa yhtä paljon ko Team Rynkeby saapi kokhoon niin koko rahasumma oon peräti 9.000 kruunua. Ja reisu jatkuu. Bild: God sak2.jpg 97  ¶
Lasse Stenman, namn Fi Ihmiset, joila oon samat tarpheet, mutta eri eelytyksiä. Vasemalta: Jan, Ana, Mats ja Petra. Meänkielennös: Bengt Pohjanen Ekale: Rintaa lämmittävvä työtä lasten hyväksi ¶
Lisette Olsson, lång Net pitävä tekemisen perimätietoa elossa Raaka-aine nouethaan saaren mettästä SEITTENKAARI Moni ei ennää hallitte perittyä konstia kunka puuvenettä tehhään. Mutta nyt kaheksan miehen roikka Seittenkaarela tekkee uutta puuvenettä pittääksheen ossaamisen elossa. Värstassa, jossa tehhään venettä, haisee terva. Vasaran hakkaava ääni jymisee, venettä pykäthään täyttä vauhtia. Aatos synty menheen vuen alussa ja toukokuussa alotethiin kokoamhaan tavaraa venettä varten, se tietää puutavaraa. – Met aloima menheenä vuona toukokuussa, selittää Peter Karbin, yks pykimiehistä. Puutavara oon kuusta ja sitä oon nouettu saaren mettästä. Puun ranko ei ole ainua tavara, jota käytethään tekemisheen. Puun juuret oon aivan passelia emäpuun tavaraa, venheen sölkärankaa ja kaarta, venheen rankoa. Juuren kaareva muoto oon hyvvää emäpuun ja kaaren passimallia. Uumajasta ottanheet apua Koko projektin apua antavanna ohjausmiehenä oon ammattissa puohaava venheentekijä ja timperi Thomas Distler Uumajasta. – Semmosia jokka tekevä tällä mallin ei ennää ole monta. Oon joitaki harvoja kylien perilä jokka ossaava, sannoo Thomas Distler. Yks niistä oon tietenki Lennart Svedlund, jota Haaparannanlehti potreteerasi 2014. Se tekkee vielä puutöitä mutta oon pannu venheentekemisen kinthaat hyllyle. Tähhään tämän päivän venheenrakentamisprojekthiin se oon lainanu joitaki työkaluja ja käypi aina joskus kattomassa venheen rakentamista. Sillä oon monta vinkkiä ja neuvoa antaa.  ¶
Thomas selittää tarkasti mitä proseshiin kuuluu. Ensin häätyy lähteä ulos kokoamhaan tavaraa mettästä, sitte häätyy sahata, muokata, mookata ja tervata. Emäpuu, kaari, reilinki ja piiain seilit. Sitte oon ”vain” panna likhoon. Vene oon rakenettu neljästä eri materiaalista, rangon puusta, rautanaulasta joka pittää kaiken puutavaran paikoihlaan ja poronkarvala terotettua tervaa tekkee venheen pitäväksi. Tavaran paasaus Värstan ulkopuolela oon pitkämallinen, neliskantilinen loova pirstakaminin päälä. Se oon paasiloova, jolla ei ole mithään tekemistä musikin kans, se oon ”höyrysauna” jossa mallistethaan venheen puutavaraosat. Puutavara panhaan paasiloohvaan ja ikkuna panhaan kostheila rievuila kiini. Vettä täynä olevan loovan alla piethään tulta ja niin lämmin höyry nousee paasiloohvaan ja tekkee tavaran pehmeäksi ja mallittavaksi. Isohkon venheen suunittelut Venheen pittuus oon 5,5 metriä ja se oon pienoismalli siittä venheestä, joka oon 13 metriä pitkä ja josta piiain tullee seuraava projekti. – Toivomus oon rakentaa isohkon venheen, sannoo Peter Karbin. Venheen vetheenlaskemisen päivää ei ole vielä päätetty mutta jos kaikki mennee niinku oon hunteerattu neitsymatka oon kesälä ja silloin ihmiset saattava kattoa käsityötä. – Tarkotus oon, ette se pyssyy veen päälä, sannoo Peter Karbin. Bild: 160428- Båtbyggarverkstad Seskarö20160428_10-56-50LO.jpg 144 Lisette Olsson, namn  ¶
FI Thomas Distler ja Peter Karbin paneva yhessä kaarta paikoihleen. Bild: 160428- Båtbyggarverkstad Seskarö20160428_10-56-07LO.jpg 73 Lisette Olsson, namn Kaarta saattaa sanoa venheen rangoksi ja emäpuuta sen sölkärangaksi.  ¶
Meänkielennös: Bengt Pohjanen ¶
EKALE: Venheentekoa elvytethään ¶
nd, lång Neljäle riikinpelmannille jaethaan kulttuuripalkinto ”Levittävvä ja elävöittevä kansanmusikkia” TORNIONLAAKSO Riikinpelmannit Fredrik Hangasjärvi, Pajalasta, Daniel Wikslund, Tjautjaksesta, ja Svante Lindqvist ja Göran Eriksson, Luulajasta, saava palkinon heän elämänaijan kestänheestä Norrbottenin kansanmusikin innotuksesta. Sparbanken Nord jakkaa näile neljäle mainitun pankon kulttuuripalkinon. – Net pitävä huolta Norrbottenin musikkiperintheistä ja net tekevä korvaamatonta työtä levittääksheen ja elvyttääksheen meän kansanmusikkia, sannoo Gunnar Eikeland, Sparbanken Nordin vt. Svante ensin Sen lisäksi sanothaan, ette vuen kulttuuripalkinon saajat pellaava vaikutettuina ruottalaisesta, suomalaisesta ja saamelaisesta perintheestä. Kaikin oon riikinpelmannia, mikä oon kunnianosotus, jonka saavuttaa ko oon pelanu arvostelulautakunnale ja niiltä saanu heän korkeiman hyväksynnän. Göran, Svante ja Daniel pellaava fiulia, Fredrik kaksrivistä duurisoittopeliä. Svante Lindqvist oon aikasemmin saanu villin harvinaisen kultamerkin – kunnon kunnianosotuksen. Kuten muutki Svante tykkää, ette se oon hullunhauskaa ko kansanmusikki saapi huomiota. Itte hään oon vanhiin läänin riikinpelmannista. Se hänestä tuli jo 1977. Arvokhaita panoksia Palkinonjakajanna oli Gusten Granström, Sparbanken Nordin puhheenjohtaja, pankon vastuumieskokkouksessa, tuorestaina 14. huhtikuuta Piitimessä.  ¶
Tämä tällä hetkelä aijankohtanen palkinto oon jaettu vuesta 2004 ihmisille taikka föreninkile. Se annethaan arvokhaista panoksista Norrbottenin kulttuurielähmään. Eeliset palkinonsaajat oon seuraavat: 2004  ¶
Albert Falk, jäätaiteilija, Jällivaara 2005  ¶
Ingela Bergman, Hopeamuseo, Arjepluuki 2006 Ulla ja Ronny Eriksson, Krukutiili, Piitin 2007  ¶
Lars Pirak, taiteilija, Jokkmokki 2008  ¶
Båtsuoj mettäsaamesentteri, Arvidsjauri 2009  ¶
Sture Berglund, taiteilija, Piitin 2010  ¶
Agneta Andersson, taiteilija, Kiruna 2011  ¶
Bengt Pohjanen, kirjailia, Ylikainus 2012  ¶
Arjepluukin filmifästivaali 2013  ¶
Musikkiföreninki Tuhanen säveltä, Kiruna 2014  ¶
Mikael Niemi, Pajala ¶
Marianne Berglund, namn Riikinpelmannit Daniel Wikslund ja Fredrik Hangasjärvi palkithaan heän panoksesta musikkielähmään Bild: Kulturpris2-MB.JPG 74  ¶
Marianne Berglund, namn Riikinpelmannit Göran Eriksson ja Svante Lindqvist saava pankon kulttuuripalkinon ¶
Produkt: Haparandabladet Avdelning: Allmänna-fi Artikeltyp: 6x50+1 Reporter: Leif Svanberg Pubdatum: 2016-04-08 Artikel 2106 Leif Svanberg, lång Ko innotus ja rohkheus sait kaikki onnelisiksi aurinkonloistheessa Reisu Tossantörhmään oon perine TOSSA Jäähneenä pyhänä oli täysi vauhti päälä kirkhaassa aurinkonloistheessa Tossantörmässä Rädda Barnenin vuotunen pyssireisu houkutteli 40 ookaushimosta osalistuijaa. – Kuttu mennee kaikile haaparantalaisile eikä vain Cape Eastessa asuville, korottaa Ulla Hardelin, innottunnu johtaja. Ilmat ei saattanheet olla paremat ko Rädda Barnen jäähneenä pyhänä vallotti laskettelutörmän Tossassa Karunkin länsipuolela. Kylän Friluftsfrämjandet tarjosi, nähkääs, pruuvaa-tätä-päivää törmässä. – Meilä oli rohki tuuri ilmojen kans ja siittä tuli hyvä niinku tavalisesti. Lapset ja raahvaat laskit alas paljojen, pulkkien ja sivakkojen päälä. Oon hullun soma ko meän uuet haaparantalaiset oon rohkheita ja innottunheita. Net tohtiva päästää, jokku lankeavva mutta nouseva, naurava ja jatkava taas menheen. Kaikessa oon iloa ja sitä oon niin ihmeissä ja imppuneerattu, sannoo Ulla Hardelin, yks monesta johtajista joka tarjosi tätä mainiota päivää. Kääntyy kaikkien puohleen  ¶
Pyssireisu hommathaan kolmatta vuotta ja siittä oon tullu suosittu perine. Hardelin mielestä puuttu vain kaks asiata tästä vauhtikhaasta päivästä. – Met halvama toelaki tähhään pyssireishuun myötä niin ”vanhaat” ko ”uuet” haaparantalaiset. Se oon niin tärkeätä ja hyvvää ette net saava kohata ja oppia tuntheen toisensa. Mutta tänä vuona met emmää saahneet myötä ”vanhoja” haaparantalaisia pyshiin. Met käänymä kaikkien puohleen, mutta met emmä sauttanheet kaikkia tänä vuona. Ja siitte ei ollu tarpheeksi laskettelusivakoita joilekki raahvaile. Kiinostus tuottaa puutetavaraa Hardelin painottaa, ette Karunkin Friluftsfrämjandet tekkee suurta työtä ja ette föreninki varmasti mielelä ottaa vasthaan laskettelurustinkilahjotuksia, jokka tuleva uusien, innottunheitten laskettelijoitten hyöyksi. – Met olema kans ilosia fiinistä yhtheistyöstä ja yhessävetämisestä Främjandetin kans. Se toimii vallan hvyin. Met hääymä tehä yhessä, ei kilpaila. Paikan päälä oli monta innotettua johtajaa Rädda Barnenista, mutta kans Friluftsfrämjandetista. Hardelinin johtajakoleka Heidi Tolvanen oon yhtä tytyväinen kolmen tiiman aurinkoisheen puohhaan törmässä. – Se oli toelaki sommaa. Främjandetin henkilökunta oli aivan fantastinen. Net sanoit, ette met olema tervetulheiksi vielä useamasti. Täälähään saattaa olla muinaki vuenaikoina. Mökin saapi vuokrata kuka vain. MEKI Rädda Barnen i backen ny Pirita Jaako, 2016-04-05 15.25 Sidan 1 av 2 Bild: AY6R2679.JPG 42 Kari Pistokoski, namn  ¶
FI Vauhtikas kokemus kaikenikäsille... Bild: AY6R2873.JPG 50 Kari Pistokoski, namn FI Ylös vain ja uusi yritys Tossantörmässä MEKI Rädda Barnen i backen ny Pirita Jaako, 2016-04-05 15.25 Sidan 2 av 2  ¶
Meänkielennös: Bengt Pohjanen Ekale: Tossantörmä houkutteli kaikenikäsiä ¶
Hyväntekijät pyöräilevvä ¶
”Rintaa lämmittää” ¶
HAAPARANTA ¶
Kiirastuorestain iltapäivä oli hullun tekevä Ica:n etuhallissa. ¶
Team Rynkeby – järjestön pyöräilijät kokoavva rahhaa Barncancerfondenhiin kahen rathaan ja neljän jalan päälä. ¶
Haaparannanlehti ja misunäärit saava yllättävän ihmisyyen oppitiiman. ¶
Rynkeby – aatos tullee alunperin Tanskasta, mutta se oon vuesta 2002 kasunu pohjosmaiseksi ilmiöksi. ¶
Missä Luulajan polisit Jan Lundmark ja Petra Freudenthal osalistuva Malmö-osaston eustajinna. ¶
– Valitettavasti Pohjos-Ruottissa ei ole kerhoja. Mutta mie olen kotosin Ystadista niin luonolinen kytkintä oon olemassa, selittää Petra. ¶
Freudenthal oon vaikuttava hyväntekijä muila puolila kans. ¶
– Minun työssä mie kohthaan paljon ihmisiä ja elläimiä, jokka varisevva systeemin toolien välistä, se kertoo. ¶
Petra Freudenthal esittää haittavia tosiasioita. ¶
– Häätyy sanoa, ette tavalisimat lahjottajat oon ihmiset, joila ittelä oon taikka oon ollu hankaluuksia. Tänä päivänä tuli esimerkiksi ensimäinen lantti henkilöltä, jonka läänin polisit tunteva hyvin. ¶
Keski-ikäset vaimot, ”kulttuuritätit” ja pansunäärit oon hööliä antajia. Miehet, jokka oon 30. ja 50. välilä ei osalistu paljon ollenkhaan. ¶
Keskelä juttelua tapahtuu jotaki, mikä muuttaa Freudenthalin teesit ilmestykseksi ja kivitauluksi. Jan Lundmarkin rahakukkarolle astuu se nuori vaimonpuoli joka kerjää sisäovien välissä ja se pannee aikamoisen osan päivän kootuista lantista rahakukkarhoon. Seurakunta vaikenee ja älyää mitä osottamolla tapahtuu ja sitä seuraa kuvvaaminen. ¶
Ihmisennä olemista ¶
Tämä nuori vaimo, kotisin Rymäniästä, kirjottaa koko nimensä allekirjotetun kirjotuskirhjaan. ¶
– Mutta kaikin sanova minua Anaksi, se sannoo englanniksi ja hymmyillee arasti. ¶
Stokholmari Mats Eriksson oon selskaapin työhevonen, joka istuu ja polkee motsuunihoijiksi muutettua italialaista raceria. Kyynelheet kohta tuleva ko se ottaa puhheeksi. ¶
– Tämä oli tämän päivän anti. Rintaa lämmittää. Erikssonin innotus oon peräsin elämän koettelemuksista ja pienen liikheen hoitamisesta. ¶
Yheksän nappia ¶
Mats Eriksson sai 2011 kunniaosotuksen ”Årets lobbyist” sen jälkhiin ko se oli tehny riikinkattavia kiertoreisuja monena vuona aleman ravintolamomsin puolesta. Tiet yhyit esimerkiksi tämän jutun kirjottajan kans Mataringin markkinoila 2012. ¶
– Se reisu opetti mulle paljon. Jolle olkapäitä kohhautethaan suurissa kaupunkissa saattaa pienimissä paikkakunnissa olla elintärkeä päätös. ¶
Puhheessa ollen siittä, mitä saathiin kokhoon, Eriksson soittaa puojin kokkouksen jälkheisennä päivänä. ¶
– Met saima kokhoon 4.500 kruunua Barncancerfondenhiin. Ei lainkhaan paha, häh? ¶
Ko kauppamies Kåre Mogemark oli luvanu antaa yhtä paljon ko Team Rynkeby saapi kokhoon niin koko rahasumma oon peräti 9.000 kruunua. ¶
Ja reisu jatkuu. ¶
Bild: God sak2.jpg  97 ¶
Lasse Stenman, namn ¶
Fi Ihmiset, joila oon samat tarpheet, mutta eri eelytyksiä. Vasemalta: Jan, Ana, Mats ja Petra. ¶
Meänkielennös: Bengt Pohjanen Ekale: Rintaa lämmittävvä työtä lasten hyväksi ¶
Perekeskuksen koortinaattori sannoo ittensä irti ¶
”Mulla ei ole pätevyyttä hoitaa teini-ikäsiä” ¶
MATARINKI ¶
– Mulla ei ole pätevyyttä hoitaa teini-ikäsiä. Siksi mie olen tahtonu virkavaphautta. Ko lasten- ja koulutusjohtaja Lena Hannu, minun päälikkö, ei myöntäny mulle virkavaphautta niin mie olen sanonu itteni irti. ¶
Näin sannoo Sofi Wiippa Lahti, esikoulunopettaja ja Mataringin perekeskuksen koortinaattori. ¶
Mataringin perekeskus alotti toimensa kevväilä 2014 KD-politiikon, Helena Haapaniemen, alotheesta. ¶
– Aatos oli, ette perekeskus oon auki kaiken ikäsille. Mie tiän, ette se oon toiminu hyvin pieniimille ja niitten vanhemmille. Nyt mulla ei ole niin tarkkaa tietoa, mutta mie olen käsittänny, ette muutoksia oon tulossa. Mie ossaan vain sanoa, ette muutoksen häätyy tapahtua varovin käsin, ¶
Minun toivomus oon, ette tästä tullee hyvä jatkossaki, sannoo Helena Haapaniemi. ¶
Politiikkojen rolli ¶
Ko se saapi tietää, ette johtoroikassa istuu kaks politiikkoa – Åsa Alentalo (KD) lasten- ja koulutuslautakunnan jäsen ja varapuhheenjohtaja – se samoten ko muutki, joitten kans Haaparannanlehti oon puhunu, mennee hunteeraavaksi. ¶
– Häätyvätkös politiikot toelaki mennä niin suohraan johthaan töitä. Se vaikuttaa kummalta, se sannoo. ¶
Häätyy senki sanoa, ette lasten- ja koulutuslautakunta oon perekeskuksen päämies. Politiikkojen rollista Lena Hannu sannoo, ette net oon siksi myötä ko perekeskustaa hoiethaan projektinna ja ette tässä oon kysymys siittä, ette net vain puuttuva sen pääsuuntauksheen. ¶
Näin kunnanraati Tomas Mörtberg huomauttaa koko hommasta: ¶
– Perekeskuksen aatos oli ottaa vastun kaikenikäsistä, äskensyntynheistä teini-ikäshiin. Tänäpänä perekeskus toimii vain avoimenna esikouluna 15 tiimaa viikossa. ¶
Oon kuttunu Mörtbergin ¶
Ko Sofi Wiippa Lahti saapi tietää mitä Mörtberg oon sanonu niin se reakeeraa sanomalla, ette perekeskus oon auki 20 tiimaa viikossa ja ette ylijäämää aikaa käytethään toimen suunittelhuun ja hallinolisheen puohhaan ja markkinointhiin. Paikkojen korjaaminen ja materiaalin hoito kuuluu kans hänen työhön. ¶
– Mie olen kuttunu sen tänne, tulla käyhmään meilä perekeskuksessa. Se oon aina helpompi jos omin silmin näkkee ja sillä mallin saattaa saa’a käsityksen, Sofi Wiippa Lahti meinaa. ¶
”Suojela” ¶
Maakäräjät oon kans myötä projektissa. Näin sannoo terhveyskeskuksen päälikkö Elisabeth Eero: ¶
– Perekeskus oon toelaki jotaki omaperästä toimintaa, jota meän pittää suojela. Sofi Wiippa Lahti oon tehny mahottoman hyvvää työtä. Monet kunnat oon katheelisia meile perekeskuksesta. Oon kysymys etukätheen ehkäsevästä työstä ja aijoissa huomattavista ongelmista. Sen etuja näkkee piiain vasta pitkän aijan päästä. ¶
– Vanhemmila oon tarvetta tulla porisheen. Jos häätyy niin Sofi lähättää net etheen päin, mutta tästä alethaan. Olis villin surkeata jos huononis. ¶
Sofi viittaa siihen, ette oon jo olemassa toimiva työ teini-ikäsille vaphaan aijan viettämisen talossa. ¶
– Miksis ei oteta vaaria persunaalin ossaamisesta ja kehitetä teemailtoja Fripessä. ¶
Jatkuvaa tointa ¶
– Tämä oon projekti ja Sofi Wiippa Lahti oon palkattu joulukuun viimisheen päihvään, mutta toivomus oon, ette toimi jatkaa. Vuele 2016 oon päätetty, ette perekeskus häätyy kans pittää yhtheyksiä semmoshiin vanhemphiin, joila oon vähän vanheempia lapsia. ¶
– Meän toivomus oon, ette Sofi olis jääny ko se oon saanu vallan hyvän alun. Met freistaama ratkasta sen niin, ette toimi jatkuu ja toivoma, ette se tapahtuu yhtä hyvälä mallila. ¶
Mie toivon kans, ette vanhemmat ja lapset jatkossaki tuleva keskuksheen. ¶
Bild: Sofi Wiippa Lahti2-MB.jpg  173 ¶
Marianne Berglund, namn ¶
FI Sofi Wiippa Lahti jääpi Mataringin perekeskuksen koortinaattoriksi huhtikuun lophuun. Epäselvyyksiä suuntauksen jatkosta annethaan syyksi ette se heittää. ¶
Bild: Familjecentralen2-MB.JPG  82 ¶
Marianne Berglund, namn ¶
FI ¶
Perekeskuksen toimi oon ollu hyvä ja elävää. Siittä kaikin oon sammaa mieltä. ¶
Meänkielennös: Bengt Pohjanen ¶
Ekale: Perekeskus uutheen suuntauksheen ¶
Halvaa topata luntreijaukset ikkäintyviä vasthaan ”Sitä halvaa uskoa ihmisistä hyvväää” HAAPARANTA Pansuunilla oleva polisi Ola Backe oli toissa keskiviikkona kuttuttu Haaparannan pansunääriföreninki SPF:n puhhuun arkipäivän turvasta ja kunka ikkäintyvät parhaiten saattava suojela itteä. Kolmisenkymmentä SPF:n jäsentä oli lähteny kaupunkintalole kuuntelheen puhetta arkipäivän turvasta. Se oon asia, joka SPF:n puhheenjohtaja Lisa Lindgrenin mielestä oon vallan aijankohtanen ko aattelee ikkäintyvvä ryhmää, joka oon joutunu lissäintyvän vaaran kohtheeksi. Polisi ilmottaa tuon tuostaki luntreijarista, jokka menevä ikkäintyvien ihmisten tykö ja sanova olevansa jopa polisia, kotipalveluväkeä ja sähkömiehiä ja kukanmyyjiä – maholistaaksheen pääsyn sisäle varasthaan. Luutalukku otettu käytöstä Äsken pansuunile jääny, Ola Backe, joka oon 45 vuotta ollu polisin hommissa, selitti missä enniin osa vaaroista piilee ja kunka parhaiten saattaa välttää vaaraa. Paikat ja tilasuuet, joita se mainitti erityisesti vaaralisiksi, oon muun rinnala pankkomatit, pankot ja puojit. Mutta se varotti kans telefooni- ja taattorikoijarista ja vieläpä itenttiteetintekijöistä. – Ei tartte puhua telefoonimyyjien kans eikä muitten, joita ei tunne, ole ko panna lyyrin pääle. Eikä auasta meiliä, jokka tuntuva kummilta, sano Backe ja kehotti kaikkia olheen erityisesti varovaisia anthaan henkilö- ja pankkotietoja. Tirkkireikä ja leki Muita neuvoja: älä piä paljon rahhaa kotona, piä ulko-ovi lukussa, hommaa tirkkireikä ja turvavilja ulko-ovheen, pane turvavilja kiini ennenkö aukaset, älä päästä outoja ihmisiä sisäle ja vaai lekitimasuuni tuntemattomilta. – Sitä halvaa uskoa hyvvää ihmisistä, mutta kaikin ei ole hyviä. Jos joku soittaa ovea ja sannoo, ette se aikoo tehä jonku instalasuuni niin sano, ette sie soitat ja tarkistat, ja käske niitten oottaa ulkopuolela. Jos niilä oon pahat aikomukset net kyllä katoavva, se sano ja varotti tuntemattomista, jokka tuleva tahthoon klasin vettä. Ilmineeraavat kukat Sen mielestä monet varkhaat oon kälmiä ja tutkiva ensin paikan ennen hyökkäystä. – Jos asunon ulkopuolela oon potkupyörä, klasissa pelarkuunia ja raatiukanava oon P1:llä, niin se ilmineeraa, ette asunossa assuu ikkäintyviä ihmisiä, sano Backe, joka kans propakeerasi hyviä suhtheita kranhiin. – Jos reisaa poijes hyvä kranniyhtheistyö oon parempi ko hällyytykset, lukut ja muut. Taho krannin othaan postin sisäle, kastelheen kukkia, viehmään ja nouthaan roskatynnyrin ja niin poijes päin, Ola Backe neuvo. Lisa Lindgren passasi kans puhhuun SPF:n tulevan opintokerhon puolesta, ”Älä freistaa minua luntreijata”, joka antaa lissää tietoa siittä kunka sitä ikkäintyvänä saattaa suojata itteä koijauksilta. MEKI Vardagstrygghet ny Pirita Jaako, 2016-04-25 16.58 Sidan 1 av 2 Bild: Vardagstrygghet 20160420_13-32-27ES kopia.jpg 153  ¶
Eva Spiik, namn FI_Pansuunilla oleva polisi Ola Backe kehotti SPF-pansunääriä, ettei päästää tuntemattomia ihmisiä sisäle, ja olheen varovaisia it-tietojen antamisessa. Bild: Vardagstrygghet20160420_13-48-11ES.jpg 186  ¶
Eva Spiik, namn FI Ikkäintyvistä ihmisistä oon tullu vaaranalanen väkiryhmä varkhaitten ja luntreijaritten takia. Ja potkupyörä taikka rylattori kotipaikan ulkopuolela oon selvä ilmineerinki siittä, ette asuonossa assuu ikkäintyvä ihminen. MEKI Vardagstrygghet ny Pirita Jaako, 2016-04-25 16.58 Sidan ¶
Meänkielennös: Bengt Pohjanen ¶
EKALE: Polisipansunääri varotti muita pansunääriä ¶
Perekeskuksen koortinaattori sannoo ittensä irti ”Mulla ei ole pätevyyttä hoitaa teini-ikäsiä” MATARINKI – Mulla ei ole pätevyyttä hoitaa teini-ikäsiä. Siksi mie olen tahtonu virkavaphautta. Ko lasten- ja koulutusjohtaja Lena Hannu, minun päälikkö, ei myöntäny mulle virkavaphautta niin mie olen sanonu itteni irti. Näin sannoo Sofi Wiippa Lahti, esikoulunopettaja ja Mataringin perekeskuksen koortinaattori. Mataringin perekeskus alotti toimensa kevväilä 2014 KDpolitiikon, Helena Haapaniemen, alotheesta. – Aatos oli, ette perekeskus oon auki kaiken ikäsille. Mie tiän, ette se oon toiminu hyvin pieniimille ja niitten vanhemmille. Nyt mulla ei ole niin tarkkaa tietoa, mutta mie olen käsittänny, ette muutoksia oon tulossa. Mie ossaan vain sanoa, ette muutoksen häätyy tapahtua varovin käsin, Minun toivomus oon, ette tästä tullee hyvä jatkossaki, sannoo Helena Haapaniemi. Politiikkojen rolli Ko se saapi tietää, ette johtoroikassa istuu kaks politiikkoa – Åsa Alentalo (KD) lasten- ja koulutuslautakunnan jäsen ja varapuhheenjohtaja – se samoten ko muutki, joitten kans Haaparannanlehti oon puhunu, mennee hunteeraavaksi. – Häätyvätkös politiikot toelaki mennä niin suohraan johthaan töitä. Se vaikuttaa kummalta, se sannoo. Häätyy senki sanoa, ette lasten- ja koulutuslautakunta oon perekeskuksen päämies. Politiikkojen rollista Lena Hannu sannoo, ette net oon siksi myötä ko perekeskustaa hoiethaan projektinna ja ette tässä oon kysymys siittä, ette net vain puuttuva sen pääsuuntauksheen.  ¶
Näin kunnanraati Tomas Mörtberg huomauttaa koko hommasta: – Perekeskuksen aatos oli ottaa vastun kaikenikäsistä, äskensyntynheistä teini-ikäshiin. Tänäpänä perekeskus toimii vain avoimenna esikouluna 15 tiimaa viikossa. Oon kuttunu Mörtbergin Ko Sofi Wiippa Lahti saapi tietää mitä Mörtberg oon sanonu niin se reakeeraa sanomalla, ette perekeskus oon auki 20 tiimaa viikossa ja ette ylijäämää aikaa käytethään toimen suunittelhuun ja hallinolisheen puohhaan ja markkinointhiin. Paikkojen korjaaminen ja materiaalin hoito kuuluu kans hänen työhön. – Mie olen kuttunu sen tänne, tulla käyhmään meilä perekeskuksessa. Se oon aina helpompi jos omin silmin näkkee ja sillä mallin saattaa saa’a käsityksen, Sofi Wiippa Lahti meinaa. ”Suojela” Maakäräjät oon kans myötä projektissa. Näin sannoo terhveyskeskuksen päälikkö Elisabeth Eero: – Perekeskus oon toelaki jotaki omaperästä toimintaa, jota meän pittää suojela. Sofi Wiippa Lahti oon tehny mahottoman hyvvää työtä. Monet kunnat oon katheelisia meile perekeskuksesta. Oon kysymys etukätheen ehkäsevästä työstä ja aijoissa huomattavista ongelmista. Sen etuja näkkee piiain vasta pitkän aijan päästä. – Vanhemmila oon tarvetta tulla porisheen. Jos häätyy niin Sofi lähättää net etheen päin, mutta tästä alethaan. Olis villin surkeata jos huononis. Sofi viittaa siihen, ette oon jo olemassa toimiva työ teiniikäsille vaphaan aijan viettämisen talossa. – Miksis ei oteta vaaria persunaalin ossaamisesta ja kehitetä teemailtoja Fripessä.  ¶
Jatkuvaa tointa – Tämä oon projekti ja Sofi Wiippa Lahti oon palkattu joulukuun viimisheen päihvään, mutta toivomus oon, ette toimi jatkaa. Vuele 2016 oon päätetty, ette perekeskus häätyy kans pittää yhtheyksiä semmoshiin vanhemphiin, joila oon vähän vanheempia lapsia. – Meän toivomus oon, ette Sofi olis jääny ko se oon saanu vallan hyvän alun. Met freistaama ratkasta sen niin, ette toimi jatkuu ja toivoma, ette se tapahtuu yhtä hyvälä mallila. Mie toivon kans, ette vanhemmat ja lapset jatkossaki tuleva keskuksheen. Bild: Sofi Wiippa Lahti2-MB.jpg 173  ¶
Marianne Berglund, namn FI Sofi Wiippa Lahti jääpi Mataringin perekeskuksen koortinaattoriksi huhtikuun lophuun. Epäselvyyksiä suuntauksen jatkosta annethaan syyksi ette se heittää. Bild: Familjecentralen2-MB.JPG 82  ¶
Marianne Berglund, namn FI Perekeskuksen toimi oon ollu hyvä ja elävää. Siittä kaikin oon sammaa mieltä. ¶
Meänkielennös: Bengt Pohjanen ¶
Ekale: Perekeskus uutheen suuntauksheen ¶
Laskee lehmiä ja uutisia taitheen näyttelyhallista ¶
"Tullee olheen kukkia lehmitten vanhoissa vesikupissa” ¶
YLIKUKKOLA ¶
Luova puntipariskunta Åsa ja Per Pesul a antava nyt uutisen tulevan pyhä sai jan lehmän - ja vasikanlaskemisesta Ylikukkolassa .  ¶
– Meän vanhaasta navetasta tullee näyttelyhalli valokuvanäyttelylle ” Maa , jonka hään peri”, sannoo perijä itte – Per Pesula .  ¶
Maanpruukaripariskunta Per ja Åsa Pesulan lehmänlaskeminen Ylikukkolassa viekottellee jonku vuen takkaa nuin tuhanen ihmistä suuren navetan aijale. Nuin 80 lehmää ja nuorukaista ja 20-30 vasikkaa laskethaan tänä vuona vaphaasti nykhiin laitumille. ¶
Tapahtumaa isonethiin menheenä vuona puntimarkkinaksi, ko talonpaikan puoji tarjosi Tornionlaakson ja itäsen Norrbottenin paikalisia tuotheita. ¶
Tulevanna pyhäsaikana, 27.-28. toukokuuta, oon taasen laskemisen aika eikä Pesulan pariskunta ole laiskutellu uusien aatosten hoksauksien puolela. ¶
Taitheen näyttelyhalli  ¶
Vanhaasheen navethaan auasthaan, nähkääs, taitheenhalli ”Navetta” näythään valokuvanäyttelyä ”Maa, jonka hään peri” ja sen hommaava Anders Alm ja Marianne Söderberg. ¶
– Näyttelyä oon aikasemmin näytetty Norrbottenin ja Västerbottenin museoissa, Åsa Pesula selittää talonpaikan naamakirjasivula. ¶
Kuluvan viikon aikana Åsa oon sen lisäksi ollu täyessä vauhtissa luomassa omanlaista lehmänkantturaa ja se oon jo saanu aikhaan arvailuja kotisivula: ”Åsan isoformaattinen kissa, sisäsiittonen aasi vai vanhaa hännätön maitopänikkä…” ¶
Äijitaakis ja helppoheikkiä  ¶
Valokuvanäyttelyn krunni oon aikasemmin julkastu kirja kolmen polven Pesuloista, jokka oon hoitanheet talonpaikkaa Pesulas Lantbruk. Joku vuosi aikaa Pesulan pariskunta alko tekheen rypsiöljyä kans. ¶
Kotisvula luvathaan kans ”äijitaakista” molempinna päivinä ja ”paljon konheita” eri firmoista plus ”kaikkia muita helppoheikkiä, jokka myyvä kaikkia taihvaan ja maan välistä” ruokaa, slöitikäsityötä ja paljon muuta. ¶
Myötähommaavanna tässä mainos-suunatussa tapahtumassa oon kans Norrmejerier. ¶
– Laitumille laskeminen antaa norlantialisile lissää tietoa siittä mistä maito tullee ja miksi elävän Norlannin vaaliminen oon tärkeätä. Se lissää tietoa miksi oon tärkeätä valita 100 prosenttia norlantilaista meijerihyllyltä, selittää Johanna Cory, joka projektijohtaa eri paikkakuntien laitumille laskemista. Avisi-ilmotuksessa se ilmottaa, ette hään hoitaa 20. laitumelle laskemisen sisältöä. Menheenä vuona tuli suunile 20.000 kattojaa eri laitumille laskemishiin. Keskikävijä oon 35 – ikänen vaimonpuoli – ja sen följyssä oon keskimäärin 2,1 lasta. ¶
FI Lehmistä ja vasikoista, joita laskethan vaphaiksi Pesula Lantbrukissa, oon menheinä vuosina tullu oikein kansanjuhla. Menheinä vuosina tuhansia kattojia oon tehny vaelusmatkoja tänne. ¶
Meänkielennös: Bengt Pohjanen ¶
EKALE: Lehmänlaitumista kansanjuhlaa ¶
Hiljanen protesti pommia vasthaan "Väkeä kokkointu tukheen uhria” HAAPARANTA Jäähneenä pyhänä viethiin läpi hiljanen protesti Syyrian Alepon viimeaikasia pommituksia vasthaan. Tarkotus oli osottaa myötätuntoa niile, joita tapethaan ja niile, jokka kärsivä. Pari tiimaa sosiaalitemokraattien Valpurijuhlimisen jälkhiin Viktoriatorila hiljanen protesti tuli jatkoksi. Parikymmentä henkeä kokkointu osothaan kannanottoa Syyrian ja Alepon kaupunkin pommituksia vasthaan. Uutistoimitus AFP:n mukhaan kohta 200 ihmistä oon tapettu sielä jäähneen viikon aikana. Kokkointumisen alotheen tehit muutamat syyrialaiset, jokka asuava asyliasunossa Cape Eastessa Haaparannala. Kärsivä uhrien myötä Yks myötä oleva kannattaja oli taiteilija Hanna Kanto. Se selitti, ette samanlaisia ”hiljasia kannanottoja” oon ollu pitkin mailmaa viime päivinä. – Ihmiset kokkointuvva tukeaksheen uhria. Puhheita ei pietä, ei huueta, olhaan vain myötätuntevia uhrien kans, sannoo Kanto ja pittää ylhäälä lappua, jossa oon teksti ”Save Aleppo”. Paikanpäälä oli Pia Suonvieriki, joka ilmasi olevansa sielä tukeaksheen uusia ystäviä, jokka halvava osottaa huolta siitä mitä tapahtuu. Mennyttä polvea – Met emmä saata ymmärtää sitä väkivaltaa mitä Syyriassa oon, siksi met seisoma täälä ja vaaima tappamisen toppaamista, ihmiskunnan vuoksi. Uutinen oli teoelaki šokeeraava. Saatatkos sie käsittää, net pommittavva siukkatupia, joissa oon lapsia. Meilä oon ittelä lapsia. Lapset Syyriassa oon mennyttä polvea, sannoo Viola Abo Traby Damaskuksesta ja lissää: – Syyrian hallitus ei salli tämänlaisia mielenosotuksia kauila. Jos niin tekkee otethaan kiini ja tapethaan, se sannoo. Maya Aljundy painottaa, ette het ei osota myötämieltä vain Alepon uhrien puolesta, ”ko kaikkien Syyrian uhrien eestä”.  ¶
Bild: Protest mot bombningar20160501_14-27-58ES.jpg 185 Eva Spiik, namn FI_Parikymmentä henkeä oli myötä hiljasessa mielenosotuksessa osottaaksheen myötätuntoa. Yhen julistusnauhan sanat olit: ”Viimeisen kolmen päivän aikana yli 400 viatonta ihmistä oon tapettu Alepossa”.  ¶
Meänkielennös: Bengt Pohjanen EKALE: Hiljanen osotus uhrien puolesta ¶
Halvaa topata luntreijaukset ikkäintyviä vasthaan ¶
”Sitä halvaa uskoa ihmisistä hyvväää” ¶
HAAPARANTA ¶
Pansuunilla oleva polisi Ola Backe oli toissa keskiviikkona kuttuttu Haaparannan pansunääriföreninki SPF:n puhhuun arkipäivän turvasta ja kunka ikkäintyvät parhaiten saattava suojela itteä. ¶
Kolmisenkymmentä SPF:n jäsentä oli lähteny kaupunkintalole kuuntelheen puhetta arkipäivän turvasta. Se oon asia, joka SPF:n puhheenjohtaja Lisa Lindgrenin mielestä oon vallan aijankohtanen ko aattelee ikkäintyvvä ryhmää, joka oon joutunu lissäintyvän vaaran kohtheeksi. ¶
Polisi ilmottaa tuon tuostaki luntreijarista, jokka menevä ikkäintyvien ihmisten tykö ja sanova olevansa jopa polisia, kotipalveluväkeä ja sähkömiehiä ja kukanmyyjiä – maholistaaksheen pääsyn sisäle varasthaan. ¶
Luutalukku otettu käytöstä ¶
Äsken pansuunile jääny, Ola Backe, joka oon 45 vuotta ollu polisin hommissa, selitti missä enniin osa vaaroista piilee ja kunka parhaiten saattaa välttää vaaraa. ¶
Paikat ja tilasuuet, joita se mainitti erityisesti vaaralisiksi, oon muun rinnala pankkomatit, pankot ja puojit. ¶
Mutta se varotti kans telefooni- ja taattorikoijarista ja vieläpä itenttiteetintekijöistä. ¶
– Ei tartte puhua telefoonimyyjien kans eikä muitten, joita ei tunne, ole ko panna lyyrin pääle. Eikä auasta meiliä, jokka tuntuva kummilta, sano Backe ja kehotti kaikkia olheen erityisesti varovaisia anthaan henkilö- ja pankkotietoja. ¶
Tirkkireikä ja leki ¶
Muita neuvoja: älä piä paljon rahhaa kotona, piä ulko-ovi lukussa, hommaa tirkkireikä ja turvavilja ulko-ovheen, pane turvavilja kiini ennenkö aukaset, älä päästä outoja ihmisiä sisäle ja vaai lekitimasuuni tuntemattomilta. ¶
– Sitä halvaa uskoa hyvvää ihmisistä, mutta kaikin ei ole hyviä. Jos joku soittaa ovea ja sannoo, ette se aikoo tehä jonku instalasuuni niin sano, ette sie soitat ja tarkistat, ja käske niitten oottaa ulkopuolela. Jos niilä oon pahat aikomukset net kyllä katoavva, se sano ja varotti tuntemattomista, jokka tuleva tahthoon klasin vettä. ¶
Ilmineeraavat kukat ¶
Sen mielestä monet varkhaat oon kälmiä ja tutkiva ensin paikan ennen hyökkäystä. ¶
– Jos asunon ulkopuolela oon potkupyörä, klasissa pelarkuunia ja raatiukanava oon P1:llä, niin se ilmineeraa, ette asunossa assuu ikkäintyviä ihmisiä, sano Backe, joka kans propakeerasi hyviä suhtheita kranhiin. ¶
– Jos reisaa poijes hyvä kranniyhtheistyö oon parempi ko hällyytykset, lukut ja muut. Taho krannin othaan postin sisäle, kastelheen kukkia, viehmään ja nouthaan roskatynnyrin ja niin poijes päin, Ola Backe neuvo. ¶
Lisa Lindgren passasi kans puhhuun SPF:n tulevan opintokerhon puolesta, ”Älä freistaa minua luntreijata”, joka antaa lissää tietoa siittä kunka sitä ikkäintyvänä saattaa suojata itteä koijauksilta. ¶
MEKI Vardagstrygghet ny Pirita Jaako, 2016-04-25 16.58 ¶
Sidan 1 av 2 ¶
Bild: Vardagstrygghet 20160420_13-32-27ES kopia.jpg  153 ¶
Eva Spiik, namn ¶
FI_Pansuunilla oleva polisi Ola Backe kehotti SPF-pansunääriä, ettei päästää tuntemattomia ihmisiä sisäle, ja olheen varovaisia it-tietojen antamisessa. ¶
Bild: Vardagstrygghet20160420_13-48-11ES.jpg  186 ¶
Eva Spiik, namn ¶
FI Ikkäintyvistä ihmisistä oon tullu vaaranalanen väkiryhmä varkhaitten ja luntreijaritten takia. Ja potkupyörä taikka rylattori kotipaikan ulkopuolela oon selvä ilmineerinki siittä, ette asuonossa assuu ikkäintyvä ihminen. ¶
MEKI Vardagstrygghet ny Pirita Jaako, 2016-04-25 16.58 ¶
Sidan ¶
Meänkielennös: Bengt Pohjanen ¶
EKALE: Polisipansunääri varotti muita pansunääriä ¶
Lars Pekka, lång Polarfönsterin uusi omistaja lähtee etenemhään "Met emmä ole ostanheet liikettä vain hallitheen sitä” KORPILOMBOLO – Met emmä ole ostanheet liikettä vain hallitheen sitä – met lähemä etenemhään! Met lissäämä liikheesheen kokemusta ja ossaamista. Laatuklasit Korpilombolosta lähtevä uusile myyntimarkkinoile, uuet Polarfönsterin omistajat sanova, se ko oon unelmaliike harva-asutusperän kunnale. Polarfönster AB Korpilombolossa oon tehny klasia 70 vuotta. Viimisimmät vuosikymmenet liike oon vuosittain jumputtannu miljoonavoittoja, joitaki harvoja vuosia räknäämättä. Sillä oon ollu eri omistajia, muun rinnala Älvsbyhus, Gunnar Nyberg ja viimisiin Mikael Tinglöf – ja kaikin oon olheet yhtä eteviä. Esimerkiksi kahtena menheenä vuona Polarfönster teki yli yhentoista miljoonan voiton ja liikheenvaihto oli 30-35 miljoonaa kruunua – voittomarkinaali 17 prosenttia. Kuluvan vuen liikheenvaihto viittaa yli 40:n miljoonan kruunun. Kaikki omistajat oon antanheet kolme pääselitystä menestyksele. Ensin: vallan hyviä ammattimiehiä ja luotettavia yhtheistyöläisiä värstassa. Toiseksi: tehokas tuotantoprosessi. Kolmas: raaka-aine, joka oon hithaasti kasuavvaa yinpuuta, jossa oon luonolinen lahoamisvastustava imetys. "Laatuklasia" – Saattaa lissäämättä sanoa, ette met tehemä korkeanlaatusia klasia vallan kilpailukykysheen hinthaan, sanova John Sandström ja Tomas Korvi, kaks osaomistaijaa, jokka kummatki oon kokoaikasesti töissä Polarfönsterissä.  ¶
Kolmas osaomistaja, Kari Huotari, ei ollu paikan päälä ko Haaparannanlehti kävi fapriikissä. Uuet omistajat lissäävä liikheesheen yrittämistä, markkinointitietoja ja kauppa- ja puutavaraossaamista. Vt John Sandströmillä oon kunnon puutavaranossaamista ja se oon ollu puuteolisuuen kauppakehityspuohissa kohta 20 vuotta. Tomas Korvila oon paljon kokemusta markkinointi- ja kauppakehityspuolela, monen kauppahaaran vientipuolela. Kari Huotari oon myötä monessa liikheessä, omistajana ja hallituksen jäsenennä ja sillä oon taustana pyki-, talotila- ja ulkomaankauppapuoli. Tärkeä hammasratas oon tuotantopäälikkö, joka monen vuen aikana oon kehittänny liikheen tuotanon tehokhaaksi prosessiksi. "Meilä oon kaikki eelytykset” – Jos tähhään lissää meän 20 vallan ossaavaa ja innottunutta yhtheistyökumppania niin tuntuu siltä, ette meilä oon kaikki mitä tarvithaan kasuamista ja jatkuvaa kannattamista varten, John Sandström sannoo. Met halvama kans lissää vaimonpuolia liikheesheen luoaksemme tasapainoa ja hyviä eelytyksiä. – Älvsbyhus vastaa yli puolesta liikheenvaihtosta. 15-20 prosenttia oon tillauksia netin kautta. Suoranaisostajat Ruottissa oon iso ostajaluokka, johonka met satsaama, sannoo Tomas Korvi. – Polarfönsterillä oon monta markkinaossaa, joissa oon uusia maholisuuksia, muun rinnala pienehköjä talonrakentajia ja isompia pykiliikheitä. Suomi ja Norja oon kans kiinostavia, sannoo Tomas Korvi. Pohjos-Ruottissa kunnanraatit ja elinkeinopääliköt oon vuosikymmeniä puhuhneet työpaikkojen hommaamisesta sitä tietä, ette jalostethaan hithaasti kasuavva Norlannin puutavaraa, mutta jalostaminen oon toistaseksi enniiten tapahtunnu Etelä-Ruottissa. Polarfönster oon loistava poikkeus, joka sen lisäksi harvoin oon rasittannu työvälitystä ja kuntaa kriisilä ja irtisanomisen varotuksila – periaathessa vain työlistämisellä. Lars Pekka, namn FI – Yinpuu meän klasissa oon suuri menestystekijä meile, sannoo Stefan Grankulla, Polarfönsterin tuotantopäälikkö. Bild: Korvi Tomas Polarfönster.jpg 87  ¶
Lars Pekka, namn FI – Maholisuuet lisätä meän markkinoita oon suuret, sannoo markkinoinista vastaava Tomas Korvi. Bild: Kärnvirke fönsterkarm.jpg 109  ¶
Lars Pekka, namn FI Yinpuu (tummempi osa puussa) antaa klasipookale luonolisen imetyksen ja lahoamisen vastustuskyvyn. ¶
Meänkielennös: Bengt Pohjanen ¶
Ekale: Meän yinpuusta hyvvää klasipookaa ¶
Runot polittisen työn johtotähtinä Seisoo keskelä polittista kovvaa tuulta kouluista ja paatitaloista JUHONPIETI – Piiain se ei kuulosta uskottavalta. Mutta mie olen ilonen siittä, ette Korpilombolossa, Täränössä ja Junosuanossa panhaan valtaa vasthaan – ja saatethaan tehä niin ilman kiusantekoa ja henkilökohtasia seurauksia. Näin mie meinaan rehelisesti – vaikka kritikki ja vasthaanpanot oon suunattu minhuunki. Näin sannoo Evgeny Krakov, sosiaalitemokraatti ja kulttuuri- ja koululautakunnan puhheenjohtaja Pajalassa. Hään oon se, joka oon joutunu myrskyn keskele sen jälkhiin ko tehthiin päätös panna kiini paatitalot mainituissa kolmessa paikkakunnassa ja kuljettaa Täränöstä ja Junosuanosta Pajahlaan pyssilä lapset, jokka käyvä luokkia 6-9. – Se ette mie saatan nähä sen hyvänä asianna ko mulle olhaan suutuksissa johtuu luultavasti minun Uzbekistanin taustasta. Mulla oon kokemuksia tiktayyristä, olletikki mammaa koskevasta. Mie kuljin ensimäiset vuet koulua yhtheiskunnassa, jossa vain saatethiin krtitiseerata valtaa kotona ko ovet olit kiini. – Jos sananvaphautta ei ole niin rakentuu viha, joka viimen räjähtää. Syyria oon ikävä esimerkki tästä. ¶
Paras yhtheiskunta – Mie en koskhaan unheuta mamman sanoja sen jälkhiin ko met olima siirtynheet Ruothiin. "Ensimäistä kertaa elämässäni mie saatan tuntea olevani ihminen. Minua ei aleneta ko olen virkakunnan kans yhtheyessä ja täälä polittinen elitti käsittää, ette yhtheiskunta oon ihmisiä varten – ei vastonpäin. Met hääymä taistela sen puolesta, ette näin tullee olheen tulevassuuessaki.” – Se taitaa olla yks syy siihen, ette mie olen innottannu itteni politiikhaan sosiaalitemokraattina. Minut kasuatethiin kolektiivisessä ympäristössä, mutta sielä kolektivismi kaatu oihaan ja sen nimissä valta siirethiin mättäintynheele elitille. – Ruottissa oon pystytty yhisthään kolektivismi ja intivityalismi. Täälä vaaithaan ommaa vasthuuta intiviitiltä. Täälä oon vaphaus valita tiensä. Täälä saapi pittää sen minkä omin menestyksin saavuttaa. – Mie en usko ette koskhaan mishään oon ollu parempaa yhtheiskuntaa, sannoo Evgeny. ¶
Klassikkeriä ja filosofiitä Se tuli mammansa kans yhentoista vuotihaana piehneen paikkakunthaan Boråsin ulkopuolele ja opiskeli ympäristötietäjäksi Göteborgn yliopistossa. Mutta työpaikkoja ei ollu paljon ja ko Pajala haki ympäristöpehtoria niin Evgeny haki ja sai työn 2011. – Mie olin käyny tätin tykönä ja se assuu kaukana Siperiassa. Silloin mie aattelin, ette jos täti saattaa triivastua Siperiassa niin kyllä mieki hääyn osata triivastua Pajalassa. Ja niin siinä oon käyny. Mie olen toelaki sanonu ei-kiitoksen työle Luulajassa jää’äkseni Tornionlaakshoon. Evgeny Krakovista oon tullu polittinen nousutähti Pajalassa ja se valithiin äkkiä kulttuuri- ja koululautakunnan puhheenjohtajaksi. Se oon erilainen politiikko, vähä-ääninen mutta kuiten suorasananen siinä mitä sannoo. Sen täysissä kirjahyllyissä kotitalossa Juhonpietissä ei ole tekkaria eikä kierälukusia trilleriä. Vain ruottalaisia ja kauasmaalaisia klassikkeriä kuten Strindberg, Dostojevski, Frank Heller, Väinö Linna ja monia muita. Puolet kirjoista oon venäjäksi. Mutta täälä oon kans filosofiitä ja runoa. – Mie tykkään lukea filosofiitä ja Karin Boyen runot antava mulle innotusta. Runo "Över dem som stupat i förtid" (Ennen aikaa kaatunheile) antaa mulle ohjausta, sannoo Evgeny ja lukkee runon äähneen ulkomuistista. ¶
Valmis siihen, ette saapi potkut Jatkossa olevasta polittisesta kariääristä se sannoo näin: – Mie olen ottanu tehtäväksi olla kulttuurin ja opetuksen puhheenjohtaja ja mie tulen olheen sille tehtävälle uskolinen. Minun tehtävä oon vaikuttaa niin hyvhään koulutuksheen, kulttuuhriin ja vaphaanaijan puohhiin ko kunnan pytjetti sallii. Menheen vuen joulukuun päätös oli paras vaihtoehto. – Tietenki mie käsitän, ette minun kanta paatitalo- ja koulupyssityskysymyksessä saattaa tietää minun polittisen kariäärin loppua. Mutta silloin se saapi niin olla. Mie hääyn tehä sen mitä olen ottanu tehtäväksi. BILDTEXT – Jos minun kanta paatitalo- ja koulupyssityskysymyksessä tietää minun polittisen kariäärin loppua, niin se saapi niin olla. Mie hääyn tehä sen mitä olen ottanu tehtäväksi, sannoo Evgeny. ¶
Meänkielennös: Bengt Pohjanen ¶
EKALE: Runo johtaa nousutähtipolitiikkoa ¶
Halvaa topata luntreijaukset ikkäintyviä vasthaan ¶
”Sitä halvaa uskoa ihmisistä hyvväää” ¶
HAAPARANTA ¶
Pansuunilla oleva polisi Ola Backe oli toissa keskiviikkona kuttuttu Haaparannan pansunääriföreninki SPF:n puhhuun arkipäivän turvasta ja kunka ikkäintyvät parhaiten saattava suojela itteä .  ¶
Kolmisenkymmentä SPF:n jäsentä oli lähteny kaupunkintalole kuuntelheen puhetta arkipäivän turvasta. Se oon asia, joka SPF:n puhheenjohtaja Lisa Lindgrenin mielestä oon vallan aijankohtanen ko aattelee ikkäintyvvä ryhmää, joka oon joutunu lissäintyvän vaaran kohtheeksi. ¶
Polisi ilmottaa tuon tuostaki luntreijarista, jokka menevä ikkäintyvien ihmisten tykö ja sanova olevansa jopa polisia, kotipalveluväkeä ja sähkömiehiä ja kukanmyyjiä – maholistaaksheen pääsyn sisäle varasthaan. ¶
Luutalukku otettu käytöstä  ¶
Äsken pansuunile jääny, Ola Backe, joka oon 45 vuotta ollu polisin hommissa, selitti missä enniin osa vaaroista piilee ja kunka parhaiten saattaa välttää vaaraa. ¶
Paikat ja tilasuuet, joita se mainitti erityisesti vaaralisiksi, oon muun rinnala pankkomatit, pankot ja puojit. ¶
Mutta se varotti kans telefooni- ja taattorikoijarista ja vieläpä itenttiteetintekijöistä. ¶
– Ei tartte puhua telefoonimyyjien kans eikä muitten, joita ei tunne, ole ko panna lyyrin pääle. Eikä auasta meiliä, jokka tuntuva kummilta, sano Backe ja kehotti kaikkia olheen erityisesti varovaisia anthaan henkilö- ja pankkotietoja. ¶
Tirkkireikä ja leki  ¶
Muita neuvoja: älä piä paljon rahhaa kotona, piä ulko-ovi lukussa, hommaa tirkkireikä ja turvavilja ulko-ovheen, pane turvavilja kiini ennenkö aukaset, älä päästä outoja ihmisiä sisäle ja vaai lekitimasuuni tuntemattomilta. ¶
– Sitä halvaa uskoa hyvvää ihmisistä, mutta kaikin ei ole hyviä. Jos joku soittaa ovea ja sannoo, ette se aikoo tehä jonku instalasuuni niin sano, ette sie soitat ja tarkistat, ja käske niitten oottaa ulkopuolela. Jos niilä oon pahat aikomukset net kyllä katoavva, se sano ja varotti tuntemattomista, jokka tuleva tahthoon klasin vettä. ¶
Ilmineeraavat kukat  ¶
Sen mielestä monet varkhaat oon kälmiä ja tutkiva ensin paikan ennen hyökkäystä. ¶
– Jos asunon ulkopuolela oon potkupyörä, klasissa pelarkuunia ja raatiukanava oon P1:llä, niin se ilmineeraa, ette asunossa assuu ikkäintyviä ihmisiä, sano Backe, joka kans propakeerasi hyviä suhtheita kranhiin. ¶
– Jos reisaa poijes hyvä kranniyhtheistyö oon parempi ko hällyytykset, lukut ja muut. Taho krannin othaan postin sisäle, kastelheen kukkia, viehmään ja nouthaan roskatynnyrin ja niin poijes päin, Ola Backe neuvo. ¶
Lisa Lindgren passasi kans puhhuun SPF:n tulevan opintokerhon puolesta, ”Älä freistaa minua luntreijata”, joka antaa lissää tietoa siittä kunka sitä ikkäintyvänä saattaa suojata itteä koijauksilta. ¶
MEKI Vardagstrygghet ny Pirita Jaako, 2016-04-25 16.58 ¶
Sidan 1 av 2 ¶
Bild: Vardagstrygghet 20160420_13-32-27ES kopia.jpg 153  ¶
Eva Spiik , namn  ¶
FI_Pansuunilla oleva polisi Ola Backe kehotti SPF-pansunääriä, ettei päästää tuntemattomia ihmisiä sisäle, ja olheen varovaisia it-tietojen antamisessa. ¶
Bild: Vardagstrygghet20160420_13-48-11ES.jpg 186  ¶
Eva Spiik , namn  ¶
FI Ikkäintyvistä ihmisistä oon tullu vaaranalanen väkiryhmä varkhaitten ja luntreijaritten takia. Ja potkupyörä taikka rylattori kotipaikan ulkopuolela oon selvä ilmineerinki siittä, ette asuonossa assuu ikkäintyvä ihminen. ¶
MEKI Vardagstrygghet ny Pirita Jaako, 2016-04-25 16.58 ¶
Sidan ¶
Meänkielennös: Bengt Pohjanen ¶
EKALE: Polisipansunääri varotti muita pansunääriä ¶
Lars Pekka, lång ¶
Polarfönsterin uusi omistaja lähtee etenemhään ¶
"Met emmä ole ostanheet liikettä vain hallitheen sitä” ¶
KORPILOMBOLO ¶
–  Met emmä ole ostanheet liikettä vain hallitheen sitä  – met lähemä etenemhään! Met lissäämä liikheesheen kokemusta ja ossaamista. Laatuklasit Korpilombolosta lähtevä uusile myyntimarkkinoile, uuet Polarfönsterin omistajat sanova, se ko oon unelmaliike harva-asutusperän kunnale. ¶
Polarfönster AB Korpilombolossa oon tehny klasia 70 vuotta. Viimisimmät vuosikymmenet liike oon vuosittain jumputtannu miljoonavoittoja, joitaki harvoja vuosia räknäämättä. Sillä oon ollu eri omistajia, muun rinnala Älvsbyhus, Gunnar ¶
Nyberg ja viimisiin Mikael Tinglöf – ja kaikin oon olheet yhtä eteviä. ¶
Esimerkiksi kahtena menheenä vuona Polarfönster teki yli yhentoista miljoonan voiton ja liikheenvaihto oli 30-35 miljoonaa kruunua – voittomarkinaali 17 prosenttia. Kuluvan vuen liikheenvaihto viittaa yli 40:n miljoonan kruunun. ¶
Kaikki omistajat oon antanheet kolme pääselitystä menestyksele. Ensin: vallan hyviä ammattimiehiä ja luotettavia yhtheistyöläisiä värstassa. Toiseksi: tehokas tuotantoprosessi. Kolmas: raaka-aine, joka oon hithaasti kasuavvaa yinpuuta, jossa oon luonolinen lahoamisvastustava imetys. ¶
"Laatuklasia" ¶
– Saattaa lissäämättä sanoa, ette met tehemä korkeanlaatusia klasia vallan kilpailukykysheen hinthaan, sanova John Sandström ja Tomas Korvi, kaks osaomistaijaa, jokka kummatki oon kokoaikasesti töissä Polarfönsterissä. ¶
Kolmas osaomistaja, Kari Huotari, ei ollu paikan päälä ko Haaparannanlehti kävi fapriikissä. ¶
Uuet omistajat lissäävä liikheesheen yrittämistä, markkinointitietoja ja kauppa- ja puutavaraossaamista. Vt John Sandströmillä oon kunnon puutavaranossaamista ja se oon ollu puuteolisuuen kauppakehityspuohissa kohta 20 vuotta. ¶
Tomas Korvila oon paljon kokemusta markkinointi- ja kauppakehityspuolela, monen kauppahaaran vientipuolela. ¶
Kari Huotari oon myötä monessa liikheessä, omistajana ja hallituksen jäsenennä ja sillä oon taustana pyki-, talotila- ja ulkomaankauppapuoli. Tärkeä hammasratas oon tuotantopäälikkö, joka monen vuen aikana oon kehittänny liikheen tuotanon tehokhaaksi prosessiksi. ¶
"Meilä oon kaikki eelytykset” ¶
– Jos tähhään lissää meän 20 vallan ossaavaa ja innottunutta yhtheistyökumppania niin tuntuu siltä, ette meilä oon kaikki mitä tarvithaan kasuamista ja jatkuvaa kannattamista varten, John Sandström sannoo. Met halvama kans lissää vaimonpuolia liikheesheen luoaksemme tasapainoa ja hyviä eelytyksiä. ¶
– Älvsbyhus vastaa yli puolesta liikheenvaihtosta. 15-20 prosenttia oon tillauksia netin kautta. Suoranaisostajat Ruottissa oon iso ostajaluokka, johonka met satsaama, sannoo Tomas Korvi. ¶
– Polarfönsterillä oon monta markkinaossaa, joissa oon uusia maholisuuksia, muun rinnala pienehköjä talonrakentajia ja isompia pykiliikheitä. Suomi ja Norja oon kans kiinostavia, sannoo Tomas Korvi. ¶
Pohjos-Ruottissa kunnanraatit ja elinkeinopääliköt oon vuosikymmeniä puhuhneet työpaikkojen hommaamisesta sitä tietä, ette jalostethaan hithaasti kasuavva Norlannin puutavaraa, mutta jalostaminen oon toistaseksi enniiten tapahtunnu Etelä-Ruottissa. Polarfönster oon loistava poikkeus, joka sen lisäksi harvoin oon rasittannu työvälitystä ja kuntaa kriisilä ja irtisanomisen varotuksila – periaathessa vain työlistämisellä. ¶
Lars Pekka, namn ¶
FI – Yinpuu meän klasissa oon suuri menestystekijä meile, sannoo Stefan Grankulla, Polarfönsterin tuotantopäälikkö. ¶
Bild: Korvi Tomas Polarfönster.jpg  87 ¶
Lars Pekka, namn ¶
FI – Maholisuuet lisätä meän markkinoita oon suuret, sannoo markkinoinista vastaava Tomas Korvi. ¶
Bild: Kärnvirke fönsterkarm.jpg  109 ¶
Lars Pekka, namn ¶
FI Yinpuu (tummempi osa puussa) antaa klasipookale luonolisen imetyksen ja lahoamisen vastustuskyvyn. ¶
Meänkielennös: Bengt Pohjanen ¶
Ekale: Meän yinpuusta hyvvää klasipookaa ¶
Hyväntekijät pyöräilevvä ¶
”Rintaa lämmittää” ¶
HAAPARANTA ¶
Kiirastuorestain iltapäivä oli hullun tekevä Ica:n etuhallissa .  ¶
Tea m Rynkeby – järjestön pyöräilijät kokoavva rahhaa Barncancerfonden hiin kahen rathaan ja neljän jalan päälä .  ¶
Haaparannanlehti ja misunäärit saava yllättävän ihmisyyen oppitiiman .  ¶
Rynkeby – aatos tullee alunperin Tanskasta, mutta se oon vuesta 2002 kasunu pohjosmaiseksi ilmiöksi. ¶
Missä Luulajan polisit Jan Lundmark ja Petra Freudenthal osalistuva Malmö-osaston eustajinna. ¶
– Valitettavasti Pohjos-Ruottissa ei ole kerhoja. Mutta mie olen kotosin Ystadista niin luonolinen kytkintä oon olemassa, selittää Petra. ¶
Freudenthal oon vaikuttava hyväntekijä muila puolila kans. ¶
– Minun työssä mie kohthaan paljon ihmisiä ja elläimiä, jokka varisevva systeemin toolien välistä, se kertoo. ¶
Petra Freudenthal esittää haittavia tosiasioita. ¶
– Häätyy sanoa, ette tavalisimat lahjottajat oon ihmiset, joila ittelä oon taikka oon ollu hankaluuksia. Tänä päivänä tuli esimerkiksi ensimäinen lantti henkilöltä, jonka läänin polisit tunteva hyvin. ¶
Keski-ikäset vaimot, ”kulttuuritätit” ja pansunäärit oon hööliä antajia. Miehet, jokka oon 30. ja 50. välilä ei osalistu paljon ollenkhaan. ¶
Keskelä juttelua tapahtuu jotaki, mikä muuttaa Freudenthalin teesit ilmestykseksi ja kivitauluksi. Jan Lundmarkin rahakukkarolle astuu se nuori vaimonpuoli joka kerjää sisäovien välissä ja se pannee aikamoisen osan päivän kootuista lantista rahakukkarhoon. Seurakunta vaikenee ja älyää mitä osottamolla tapahtuu ja sitä seuraa kuvvaaminen. ¶
Ihmisennä olemista  ¶
Tämä nuori vaimo, kotisin Rymäniästä, kirjottaa koko nimensä allekirjotetun kirjotuskirhjaan. ¶
– Mutta kaikin sanova minua Anaksi, se sannoo englanniksi ja hymmyillee arasti. ¶
Stokholmari Mats Eriksson oon selskaapin työhevonen, joka istuu ja polkee motsuunihoijiksi muutettua italialaista raceria. Kyynelheet kohta tuleva ko se ottaa puhheeksi. ¶
– Tämä oli tämän päivän anti. Rintaa lämmittää. Erikssonin innotus oon peräsin elämän koettelemuksista ja pienen liikheen hoitamisesta. ¶
Yheksän nappia  ¶
Mats Eriksson sai 2011 kunniaosotuksen ”Årets lobbyist” sen jälkhiin ko se oli tehny riikinkattavia kiertoreisuja monena vuona aleman ravintolamomsin puolesta. Tiet yhyit esimerkiksi tämän jutun kirjottajan kans Mataringin markkinoila 2012. ¶
– Se reisu opetti mulle paljon. Jolle olkapäitä kohhautethaan suurissa kaupunkissa saattaa pienimissä paikkakunnissa olla elintärkeä päätös. ¶
Puhheessa ollen siittä, mitä saathiin kokhoon, Eriksson soittaa puojin kokkouksen jälkheisennä päivänä. ¶
– Met saima kokhoon 4.500 kruunua Barncancerfondenhiin. Ei lainkhaan paha, häh? ¶
Ko kauppamies Kåre Mogemark oli luvanu antaa yhtä paljon ko Team Rynkeby saapi kokhoon niin koko rahasumma oon peräti 9.000 kruunua. ¶
Ja reisu jatkuu. ¶
Bild: God sak2.jpg 97  ¶
Lasse Stenman, namn  ¶
Fi Ihmiset, joila oon samat tarpheet, mutta eri eelytyksiä. Vasemalta: Jan, Ana, Mats ja Petra. ¶
Meänkielennös: Bengt Pohjanen Ekale: Rintaa lämmittävvä työtä lasten hyväksi ¶
Runot polittisen työn johtotähtinä Seisoo keskelä polittista kovvaa tuulta kouluista ja paatitaloista JUHONPIETI – Piiain se ei kuulosta uskottavalta. Mutta mie olen ilonen siittä, ette Korpilombolossa, Täränössä ja Junosuanossa panhaan valtaa vasthaan – ja saatethaan tehä niin ilman kiusantekoa ja henkilökohtasia seurauksia. Näin mie meinaan rehelisesti – vaikka kritikki ja vasthaanpanot oon suunattu minhuunki. Näin sannoo Evgeny Krakov, sosiaalitemokraatti ja kulttuuri- ja koululautakunnan puhheenjohtaja Pajalassa. Hään oon se, joka oon joutunu myrskyn keskele sen jälkhiin ko tehthiin päätös panna kiini paatitalot mainituissa kolmessa paikkakunnassa ja kuljettaa Täränöstä ja Junosuanosta Pajahlaan pyssilä lapset, jokka käyvä luokkia 6-9. – Se ette mie saatan nähä sen hyvänä asianna ko mulle olhaan suutuksissa johtuu luultavasti minun Uzbekistanin taustasta. Mulla oon kokemuksia tiktayyristä, olletikki mammaa koskevasta. Mie kuljin ensimäiset vuet koulua yhtheiskunnassa, jossa vain saatethiin krtitiseerata valtaa kotona ko ovet olit kiini. – Jos sananvaphautta ei ole niin rakentuu viha, joka viimen räjähtää. Syyria oon ikävä esimerkki tästä. ¶
Paras yhtheiskunta – Mie en koskhaan unheuta mamman sanoja sen jälkhiin ko met olima siirtynheet Ruothiin. "Ensimäistä kertaa elämässäni mie saatan tuntea olevani ihminen. Minua ei aleneta ko olen virkakunnan kans yhtheyessä ja täälä polittinen elitti käsittää, ette yhtheiskunta oon ihmisiä varten – ei vastonpäin. Met hääymä taistela sen puolesta, ette näin tullee olheen tulevassuuessaki.” – Se taitaa olla yks syy siihen, ette mie olen innottannu itteni politiikhaan sosiaalitemokraattina. Minut kasuatethiin kolektiivisessä ympäristössä, mutta sielä kolektivismi kaatu oihaan ja sen nimissä valta siirethiin mättäintynheele elitille. – Ruottissa oon pystytty yhisthään kolektivismi ja intivityalismi. Täälä vaaithaan ommaa vasthuuta intiviitiltä. Täälä oon vaphaus valita tiensä. Täälä saapi pittää sen minkä omin menestyksin saavuttaa. – Mie en usko ette koskhaan mishään oon ollu parempaa yhtheiskuntaa, sannoo Evgeny. ¶
Klassikkeriä ja filosofiitä Se tuli mammansa kans yhentoista vuotihaana piehneen paikkakunthaan Boråsin ulkopuolele ja opiskeli ympäristötietäjäksi Göteborgn yliopistossa. Mutta työpaikkoja ei ollu paljon ja ko Pajala haki ympäristöpehtoria niin Evgeny haki ja sai työn 2011. – Mie olin käyny tätin tykönä ja se assuu kaukana Siperiassa. Silloin mie aattelin, ette jos täti saattaa triivastua Siperiassa niin kyllä mieki hääyn osata triivastua Pajalassa. Ja niin siinä oon käyny. Mie olen toelaki sanonu ei-kiitoksen työle Luulajassa jää’äkseni Tornionlaakshoon. Evgeny Krakovista oon tullu polittinen nousutähti Pajalassa ja se valithiin äkkiä kulttuuri- ja koululautakunnan puhheenjohtajaksi. Se oon erilainen politiikko, vähä-ääninen mutta kuiten suorasananen siinä mitä sannoo. Sen täysissä kirjahyllyissä kotitalossa Juhonpietissä ei ole tekkaria eikä kierälukusia trilleriä. Vain ruottalaisia ja kauasmaalaisia klassikkeriä kuten Strindberg, Dostojevski, Frank Heller, Väinö Linna ja monia muita. Puolet kirjoista oon venäjäksi. Mutta täälä oon kans filosofiitä ja runoa. – Mie tykkään lukea filosofiitä ja Karin Boyen runot antava mulle innotusta. Runo "Över dem som stupat i förtid" (Ennen aikaa kaatunheile) antaa mulle ohjausta, sannoo Evgeny ja lukkee runon äähneen ulkomuistista. ¶
Valmis siihen, ette saapi potkut Jatkossa olevasta polittisesta kariääristä se sannoo näin: – Mie olen ottanu tehtäväksi olla kulttuurin ja opetuksen puhheenjohtaja ja mie tulen olheen sille tehtävälle uskolinen. Minun tehtävä oon vaikuttaa niin hyvhään koulutuksheen, kulttuuhriin ja vaphaanaijan puohhiin ko kunnan pytjetti sallii. Menheen vuen joulukuun päätös oli paras vaihtoehto. – Tietenki mie käsitän, ette minun kanta paatitalo- ja koulupyssityskysymyksessä saattaa tietää minun polittisen kariäärin loppua. Mutta silloin se saapi niin olla. Mie hääyn tehä sen mitä olen ottanu tehtäväksi. BILDTEXT – Jos minun kanta paatitalo- ja koulupyssityskysymyksessä tietää minun polittisen kariäärin loppua, niin se saapi niin olla. Mie hääyn tehä sen mitä olen ottanu tehtäväksi, sannoo Evgeny. ¶
Meänkielennös: Bengt Pohjanen ¶
EKALE: Runo johtaa nousutähtipolitiikkoa ¶
Hiljanen protesti pommia vasthaan ¶
"Väkeä kokkointu tukheen uhria” ¶
HAAPARANTA ¶
Jäähneenä pyhänä viethiin läpi hiljanen protesti Syyrian Alepon viimeaikasia pommituksia vasthaan . Tarkotus oli osottaa myötätuntoa niile , joit a tapethaan ja niile , jokka kärsivä .  ¶
Pari tiimaa sosiaalitemokraattien Valpurijuhlimisen jälkhiin Viktoriatorila hiljanen protesti tuli jatkoksi. Parikymmentä henkeä kokkointu osothaan kannanottoa Syyrian ja Alepon kaupunkin pommituksia vasthaan. ¶
Uutistoimitus AFP:n mukhaan kohta 200 ihmistä oon tapettu sielä jäähneen viikon aikana. ¶
Kokkointumisen alotheen tehit muutamat syyrialaiset, jokka asuava asyliasunossa Cape Eastessa Haaparannala. ¶
Kärsivä uhrien myötä  ¶
Yks myötä oleva kannattaja oli taiteilija Hanna Kanto. Se selitti, ette samanlaisia ”hiljasia kannanottoja” oon ollu pitkin mailmaa viime päivinä. ¶
– Ihmiset kokkointuvva tukeaksheen uhria. Puhheita ei pietä, ei huueta, olhaan vain myötätuntevia uhrien kans, sannoo Kanto ja pittää ylhäälä lappua, jossa oon teksti ”Save Aleppo”. ¶
Paikanpäälä oli Pia Suonvieriki, joka ilmasi olevansa sielä tukeaksheen uusia ystäviä, jokka halvava osottaa huolta siitä mitä tapahtuu. ¶
Mennyttä polvea  ¶
– Met emmä saata ymmärtää sitä väkivaltaa mitä Syyriassa oon, siksi met seisoma täälä ja vaaima tappamisen toppaamista, ihmiskunnan vuoksi. Uutinen oli teoelaki š  okeeraava  .  Saatatkos  sie  käsittää  ,  net  pommittavva  siukkatupia  ,  joissa  oon  lapsia  .  Meilä  oon  ittelä  lapsia  .  Lapset  Syyriassa  oon  mennyttä  polvea  ,  sannoo  Viola Abo Traby Damaskuksesta ja lissää: – Syyrian hallitus ei salli tämänlaisia mielenosotuksia kauila. Jos niin tekkee otethaan kiini ja tapethaan, se sannoo. Maya Aljundy painottaa, ette het ei osota myötämieltä vain Alepon uhrien puolesta, ”ko kaikkien Syyrian uhrien eestä”. ¶
Bild: Protest mot bombningar20160501_14-27-58ES.jpg 185  ¶
Eva Spiik , namn  ¶
FI_Parikymmentä henkeä oli myötä hiljasessa mielenosotuksessa osottaaksheen myötätuntoa. Yhen julistusnauhan sanat olit: ”Viimeisen kolmen päivän aikana yli 400 viatonta ihmistä oon tapettu Alepossa”. ¶
Meänkielennös: Bengt Pohjanen EKALE: Hiljanen osotus uhrien puolesta ¶
Laskee lehmiä ja uutisia taitheen näyttelyhallista ¶
"Tullee olheen kukkia lehmitten vanhoissa vesikupissa” ¶
YLIKUKKOLA ¶
Luova puntipariskunta Åsa ja Per Pesula antava nyt uutisen tulevan pyhäsaijan lehmän- ja vasikanlaskemisesta Ylikukkolassa. ¶
– Meän vanhaasta navetasta tullee näyttelyhalli valokuvanäyttelylle ”Maa, jonka hään peri”, sannoo perijä itte – Per Pesula. ¶
Maanpruukaripariskunta Per ja Åsa Pesulan lehmänlaskeminen Ylikukkolassa viekottellee jonku vuen takkaa nuin tuhanen ihmistä suuren navetan aijale. Nuin 80 lehmää ja nuorukaista ja 20-30 vasikkaa laskethaan tänä vuona vaphaasti nykhiin laitumille. ¶
Tapahtumaa isonethiin menheenä vuona puntimarkkinaksi, ko talonpaikan puoji tarjosi Tornionlaakson ja itäsen Norrbottenin paikalisia tuotheita. ¶
Tulevanna pyhäsaikana, 27.-28. toukokuuta, oon taasen laskemisen aika eikä Pesulan pariskunta ole laiskutellu uusien aatosten hoksauksien puolela. ¶
Taitheen näyttelyhalli ¶
Vanhaasheen navethaan auasthaan, nähkääs, taitheenhalli ”Navetta” näythään valokuvanäyttelyä ”Maa, jonka hään peri” ja sen hommaava Anders Alm ja Marianne Söderberg. ¶
– Näyttelyä oon aikasemmin näytetty Norrbottenin ja Västerbottenin museoissa, Åsa Pesula selittää talonpaikan naamakirjasivula. ¶
Kuluvan viikon aikana Åsa oon sen lisäksi ollu täyessä vauhtissa luomassa omanlaista lehmänkantturaa ja se oon jo saanu aikhaan arvailuja kotisivula: ”Åsan isoformaattinen kissa, sisäsiittonen aasi vai vanhaa hännätön maitopänikkä…” ¶
Äijitaakis ja helppoheikkiä ¶
Valokuvanäyttelyn krunni oon aikasemmin julkastu kirja kolmen polven Pesuloista, jokka oon hoitanheet talonpaikkaa Pesulas Lantbruk. Joku vuosi aikaa Pesulan pariskunta alko tekheen rypsiöljyä kans. ¶
Kotisvula luvathaan kans ”äijitaakista” molempinna päivinä ja ”paljon konheita” eri firmoista plus ”kaikkia muita helppoheikkiä, jokka myyvä kaikkia taihvaan ja maan välistä” ruokaa, slöitikäsityötä ja paljon muuta. ¶
Myötähommaavanna tässä mainos-suunatussa tapahtumassa oon kans Norrmejerier. ¶
– Laitumille laskeminen antaa norlantialisile lissää tietoa siittä mistä maito tullee ja miksi elävän Norlannin vaaliminen oon tärkeätä. Se lissää tietoa miksi oon tärkeätä valita 100 prosenttia norlantilaista meijerihyllyltä, selittää Johanna Cory, joka projektijohtaa eri paikkakuntien laitumille laskemista. Avisi-ilmotuksessa se ilmottaa, ette hään hoitaa 20. laitumelle laskemisen sisältöä. Menheenä vuona tuli suunile 20.000 kattojaa eri laitumille laskemishiin. Keskikävijä oon 35 – ikänen vaimonpuoli – ja sen följyssä oon keskimäärin 2,1 lasta. ¶
FI Lehmistä ja vasikoista, joita laskethan vaphaiksi Pesula Lantbrukissa, oon menheinä vuosina tullu oikein kansanjuhla. Menheinä vuosina tuhansia kattojia oon tehny vaelusmatkoja tänne. ¶
Meänkielennös: Bengt Pohjanen ¶
EKALE: Lehmänlaitumista kansanjuhlaa ¶
Lisette Olsson, lång ¶
Net pitävä tekemisen perimätietoa elossa ¶
Raaka-aine nouethaan saaren mettästä ¶
SEITTENKAARI ¶
Moni ei ennää hallitte perittyä konstia kunka puuvenettä tehhään. Mutta nyt kaheksan miehen roikka Seittenkaarela tekkee uutta puuvenettä pittääksheen ossaamisen elossa. ¶
Värstassa, jossa tehhään venettä, haisee terva. Vasaran hakkaava ääni jymisee, venettä pykäthään täyttä vauhtia. ¶
Aatos synty menheen vuen alussa ja toukokuussa alotethiin kokoamhaan tavaraa venettä varten, se tietää puutavaraa. ¶
– Met aloima menheenä vuona toukokuussa, selittää Peter Karbin, yks pykimiehistä. ¶
Puutavara oon kuusta ja sitä oon nouettu saaren mettästä. Puun ranko ei ole ainua tavara, jota käytethään tekemisheen. Puun juuret oon aivan passelia emäpuun tavaraa, venheen sölkärankaa ja kaarta, venheen rankoa. Juuren kaareva muoto oon hyvvää emäpuun ja kaaren passimallia. ¶
Uumajasta ottanheet apua ¶
Koko projektin apua antavanna ohjausmiehenä oon ammattissa puohaava venheentekijä ja timperi Thomas Distler Uumajasta. ¶
– Semmosia jokka tekevä tällä mallin ei ennää ole monta. Oon joitaki harvoja kylien perilä jokka ossaava, sannoo Thomas Distler. ¶
Yks niistä oon tietenki Lennart Svedlund, jota Haaparannanlehti potreteerasi 2014. Se tekkee vielä puutöitä mutta oon pannu venheentekemisen kinthaat hyllyle. Tähhään tämän päivän venheenrakentamisprojekthiin se oon lainanu joitaki työkaluja ja käypi aina joskus kattomassa venheen rakentamista. Sillä oon monta vinkkiä ja neuvoa antaa. ¶
Thomas selittää tarkasti mitä proseshiin kuuluu. Ensin häätyy lähteä ulos kokoamhaan tavaraa mettästä, sitte häätyy sahata, muokata, mookata ja tervata. Emäpuu, kaari, reilinki ja piiain seilit. Sitte oon ”vain” panna likhoon. Vene oon rakenettu neljästä eri materiaalista, rangon puusta, rautanaulasta joka pittää kaiken puutavaran paikoihlaan ja poronkarvala terotettua tervaa tekkee venheen pitäväksi. ¶
Tavaran paasaus ¶
Värstan ulkopuolela oon pitkämallinen, neliskantilinen loova pirstakaminin päälä. ¶
Se oon paasiloova, jolla ei ole mithään tekemistä musikin kans, se oon ”höyrysauna” jossa mallistethaan venheen puutavaraosat. Puutavara panhaan paasiloohvaan ja ikkuna panhaan kostheila rievuila kiini. Vettä täynä olevan loovan alla piethään tulta ja niin lämmin höyry nousee paasiloohvaan ja tekkee tavaran pehmeäksi ja mallittavaksi. ¶
Isohkon venheen suunittelut ¶
Venheen pittuus oon 5,5 metriä ja se oon pienoismalli siittä venheestä, joka oon 13 metriä pitkä ja josta piiain tullee seuraava projekti. ¶
– Toivomus oon rakentaa isohkon venheen, sannoo Peter Karbin. ¶
Venheen vetheenlaskemisen päivää ei ole vielä päätetty mutta jos kaikki mennee niinku oon hunteerattu neitsymatka oon kesälä ja silloin ihmiset saattava kattoa käsityötä. ¶
– Tarkotus oon, ette se pyssyy veen päälä, sannoo Peter Karbin. ¶
Bild: 160428- Båtbyggarverkstad Seskarö20160428_10-56-50LO.jpg  144 ¶
Lisette Olsson, namn ¶
FI Thomas Distler ja Peter Karbin paneva yhessä kaarta paikoihleen. ¶
Bild: 160428- Båtbyggarverkstad Seskarö20160428_10-56-07LO.jpg  73 ¶
Lisette Olsson, namn ¶
Kaarta saattaa sanoa venheen rangoksi ja emäpuuta sen sölkärangaksi. ¶
Meänkielennös: Bengt Pohjanen ¶
EKALE: Venheentekoa elvytethään ¶
Runot polittisen työn johtotähtinä Seisoo keskelä polittista kovvaa tuulta kouluista ja paatitaloista JUHONPIETI – Piiain se ei kuulosta uskottavalta. Mutta mie olen ilonen siittä, ette Korpilombolossa, Täränössä ja Junosuanossa panhaan valtaa vasthaan – ja saatethaan tehä niin ilman kiusantekoa ja henkilökohtasia seurauksia. Näin mie meinaan rehelisesti – vaikka kritikki ja vasthaanpanot oon suunattu minhuunki. Näin sannoo Evgeny Krakov, sosiaalitemokraatti ja kulttuuri- ja koululautakunnan puhheenjohtaja Pajalassa. Hään oon se, joka oon joutunu myrskyn keskele sen jälkhiin ko tehthiin päätös panna kiini paatitalot mainituissa kolmessa paikkakunnassa ja kuljettaa Täränöstä ja Junosuanosta Pajahlaan pyssilä lapset, jokka käyvä luokkia 6-9. – Se ette mie saatan nähä sen hyvänä asianna ko mulle olhaan suutuksissa johtuu luultavasti minun Uzbekistanin taustasta. Mulla oon kokemuksia tiktayyristä, olletikki mammaa koskevasta. Mie kuljin ensimäiset vuet koulua yhtheiskunnassa, jossa vain saatethiin krtitiseerata valtaa kotona ko ovet olit kiini. – Jos sananvaphautta ei ole niin rakentuu viha, joka viimen räjähtää. Syyria oon ikävä esimerkki tästä. ¶
Paras yhtheiskunta – Mie en koskhaan unheuta mamman sanoja sen jälkhiin ko met olima siirtynheet Ruothiin. "Ensimäistä kertaa elämässäni mie saatan tuntea olevani ihminen. Minua ei aleneta ko olen virkakunnan kans yhtheyessä ja täälä polittinen elitti käsittää, ette yhtheiskunta oon ihmisiä varten – ei vastonpäin. Met hääymä taistela sen puolesta, ette näin tullee olheen tulevassuuessaki.” – Se taitaa olla yks syy siihen, ette mie olen innottannu itteni politiikhaan sosiaalitemokraattina. Minut kasuatethiin kolektiivisessä ympäristössä, mutta sielä kolektivismi kaatu oihaan ja sen nimissä valta siirethiin mättäintynheele elitille. – Ruottissa oon pystytty yhisthään kolektivismi ja intivityalismi. Täälä vaaithaan ommaa vasthuuta intiviitiltä. Täälä oon vaphaus valita tiensä. Täälä saapi pittää sen minkä omin menestyksin saavuttaa. – Mie en usko ette koskhaan mishään oon ollu parempaa yhtheiskuntaa, sannoo Evgeny. ¶
Klassikkeriä ja filosofiitä Se tuli mammansa kans yhentoista vuotihaana piehneen paikkakunthaan Boråsin ulkopuolele ja opiskeli ympäristötietäjäksi Göteborgn yliopistossa. Mutta työpaikkoja ei ollu paljon ja ko Pajala haki ympäristöpehtoria niin Evgeny haki ja sai työn 2011. – Mie olin käyny tätin tykönä ja se assuu kaukana Siperiassa. Silloin mie aattelin, ette jos täti saattaa triivastua Siperiassa niin kyllä mieki hääyn osata triivastua Pajalassa. Ja niin siinä oon käyny. Mie olen toelaki sanonu ei-kiitoksen työle Luulajassa jää’äkseni Tornionlaakshoon. Evgeny Krakovista oon tullu polittinen nousutähti Pajalassa ja se valithiin äkkiä kulttuuri- ja koululautakunnan puhheenjohtajaksi. Se oon erilainen politiikko, vähä-ääninen mutta kuiten suorasananen siinä mitä sannoo. Sen täysissä kirjahyllyissä kotitalossa Juhonpietissä ei ole tekkaria eikä kierälukusia trilleriä. Vain ruottalaisia ja kauasmaalaisia klassikkeriä kuten Strindberg, Dostojevski, Frank Heller, Väinö Linna ja monia muita. Puolet kirjoista oon venäjäksi. Mutta täälä oon kans filosofiitä ja runoa. – Mie tykkään lukea filosofiitä ja Karin Boyen runot antava mulle innotusta. Runo "Över dem som stupat i förtid" (Ennen aikaa kaatunheile) antaa mulle ohjausta, sannoo Evgeny ja lukkee runon äähneen ulkomuistista. ¶
Valmis siihen, ette saapi potkut Jatkossa olevasta polittisesta kariääristä se sannoo näin: – Mie olen ottanu tehtäväksi olla kulttuurin ja opetuksen puhheenjohtaja ja mie tulen olheen sille tehtävälle uskolinen. Minun tehtävä oon vaikuttaa niin hyvhään koulutuksheen, kulttuuhriin ja vaphaanaijan puohhiin ko kunnan pytjetti sallii. Menheen vuen joulukuun päätös oli paras vaihtoehto. – Tietenki mie käsitän, ette minun kanta paatitalo- ja koulupyssityskysymyksessä saattaa tietää minun polittisen kariäärin loppua. Mutta silloin se saapi niin olla. Mie hääyn tehä sen mitä olen ottanu tehtäväksi. BILDTEXT – Jos minun kanta paatitalo- ja koulupyssityskysymyksessä tietää minun polittisen kariäärin loppua, niin se saapi niin olla. Mie hääyn tehä sen mitä olen ottanu tehtäväksi, sannoo Evgeny. ¶
Meänkielennös: Bengt Pohjanen ¶
EKALE: Runo johtaa nousutähtipolitiikkoa ¶
Laskee lehmiä ja uutisia taitheen näyttelyhallista "Tullee olheen kukkia lehmitten vanhoissa vesikupissa” YLIKUKKOLA Luova puntipariskunta Åsa ja Per Pesula antava nyt uutisen tulevan pyhäsaijan lehmän- ja vasikanlaskemisesta Ylikukkolassa. – Meän vanhaasta navetasta tullee näyttelyhalli valokuvanäyttelylle ”Maa, jonka hään peri”, sannoo perijä itte – Per Pesula. Maanpruukaripariskunta Per ja Åsa Pesulan lehmänlaskeminen Ylikukkolassa viekottellee jonku vuen takkaa nuin tuhanen ihmistä suuren navetan aijale. Nuin 80 lehmää ja nuorukaista ja 20-30 vasikkaa laskethaan tänä vuona vaphaasti nykhiin laitumille. Tapahtumaa isonethiin menheenä vuona puntimarkkinaksi, ko talonpaikan puoji tarjosi Tornionlaakson ja itäsen Norrbottenin paikalisia tuotheita. Tulevanna pyhäsaikana, 27.-28. toukokuuta, oon taasen laskemisen aika eikä Pesulan pariskunta ole laiskutellu uusien aatosten hoksauksien puolela.  ¶
Taitheen näyttelyhalli Vanhaasheen navethaan auasthaan, nähkääs, taitheenhalli ”Navetta” näythään valokuvanäyttelyä ”Maa, jonka hään peri” ja sen hommaava Anders Alm ja Marianne Söderberg. – Näyttelyä oon aikasemmin näytetty Norrbottenin ja Västerbottenin museoissa, Åsa Pesula selittää talonpaikan naamakirjasivula. Kuluvan viikon aikana Åsa oon sen lisäksi ollu täyessä vauhtissa luomassa omanlaista lehmänkantturaa ja se oon jo saanu aikhaan arvailuja kotisivula: ”Åsan isoformaattinen kissa, sisäsiittonen aasi vai vanhaa hännätön maitopänikkä…” Äijitaakis ja helppoheikkiä Valokuvanäyttelyn krunni oon aikasemmin julkastu kirja kolmen polven Pesuloista, jokka oon hoitanheet talonpaikkaa Pesulas Lantbruk. Joku vuosi aikaa Pesulan pariskunta alko tekheen rypsiöljyä kans. Kotisvula luvathaan kans ”äijitaakista” molempinna päivinä ja ”paljon konheita” eri firmoista plus ”kaikkia muita helppoheikkiä, jokka myyvä kaikkia taihvaan ja maan välistä” ruokaa, slöitikäsityötä ja paljon muuta. Myötähommaavanna tässä mainos-suunatussa tapahtumassa oon kans Norrmejerier. – Laitumille laskeminen antaa norlantialisile lissää tietoa siittä mistä maito tullee ja miksi elävän Norlannin vaaliminen oon tärkeätä. Se lissää tietoa miksi oon tärkeätä valita 100 prosenttia norlantilaista meijerihyllyltä, selittää Johanna Cory, joka projektijohtaa eri paikkakuntien laitumille laskemista. Avisi-ilmotuksessa se ilmottaa, ette hään hoitaa 20. laitumelle laskemisen sisältöä. Menheenä vuona tuli suunile 20.000 kattojaa eri laitumille laskemishiin. Keskikävijä oon 35 – ikänen vaimonpuoli – ja sen följyssä oon keskimäärin 2,1 lasta. FI Lehmistä ja vasikoista, joita laskethan vaphaiksi Pesula Lantbrukissa, oon menheinä vuosina tullu oikein kansanjuhla. Menheinä vuosina tuhansia kattojia oon tehny vaelusmatkoja tänne. Meänkielennös: Bengt Pohjanen EKALE: Lehmänlaitumista kansanjuhlaa  ¶
Lapset sait lua taietta uimahalhiin ¶
"Niitten seinämaalaukset jäävä niile elinikäseksi muistoksi” ¶
HAAPARANTA Kielikoulun esikoululuokka oon, yhtheistyönä Ruottinsuomalaisen kansanopiston taitheen oppilhaitten kans, muuttanu paatitalon surkean petonkiseinän seinätaitheeksi. Toissa viikon tuorestaina kielikoulun esikoululuokka kävi Haaparannan paatitalossa viimisen kerran tälle lukukauele – eikä niiltä ylpeyttä fatastannu ko net marsit huohneesheen, jossa oon pieni lasten pasänki. Siinä, nähkääs, 13 lasta/esikoululaista oon muuttanu surkean petonkiseinän taitheeksi. Taustana oon se, ette Ruottinsuomalaisen kansanopiston taitheen linja aikasemmin kevväilä sai kysymyksen pienen pasänkin seinien koristamisesesta/maalaamisesta. – Met haamutimma yhen seinistä ja tehimä siinä työtä pari viikkoa huhtikuussa, taitheen oppilas Jesper Leppänen selittää. ¶
Färiä ja mielikuvitusta Kielikoulun petakooki Annmari Smeds sai kuula taitheen oppilhaitten pro š  ektista  ja  sai  aatoksen  .  – Mie vain kysyin eikö meän lapsetki saattas olla myötä ja hoitaa yhtä seinää – ja se kävi päin. Sitte koulun lapset oon saahneet piirtää haamutelmiä eri vesielläimistä, se selittää ko Haaparannanlehti käypi kattomassa lopputulosta. Entinen surkea seinä oon nyt muutettu mereksi, joka oon täynä jänniä, mielikuvituksellisiä elläimiä. – Paatitalon paikan päälä met olema panheet haamutelmiä ouverhetile ja sitte lapset oon maalanheet haamutelmien avula seinilä olevat mallit. Sitte net oon maalanheet petonkifärilä erilaisia färikirjoja, Smeds sannoo. Kuninkas ja merikissa Kira Rasimus, seittemän vuotta, oon yks taiteilijoista, joka ”fröökynä” apuna selittää, ette hänen vesielläin oon musta elläin, jolla oon punanen kruunu ja sen nimi oon meren kuninkas. – Oli hauska maalata, se sannoo. Ko Haaparannan lähättämä kyssyy Hugo Tervahaualta, se viittaa yhtä vaaleansinistä vesielläintä. – Se oon merikissa, Hugo selittää ennen ko oon hänen ja kaverien aika hypätä pasänkhiin viimisen kerran tälle tärmiinalle. Jesper Leppänen ja sen kaverit, jokka oon luohneet taietta isole seinäle, selittävvä ette aatos oon koristaa pitkän seinän suuressa uimahallissa sienämaalauksella. – Toivon, ette met saama olla siinäki myötä pikkusen. Tästä pienen pasänkin luomispuohasta tullee elinikänen muisto lapsile, sannoo Annmari Smeds. Bild1 FI Kielikoulun esikoulun oppilhaat, jokka sait muuttaa surkean Haaparannan paatitalon petonkiseinän seinätaitheeksi. Bild 2 FI Niin tuttuja ko tuntemattomia vesielläimiä koristaa ny lasten pasänkin seinät.  ¶
Meänkielennös. Bengt Pohjanen EKALE: Lasten luomia vesielläimiä paatitalossa ¶
nd, lång  ¶
Neljäle riikinpelmannille jaethaan kulttuuripalkinto ¶
”Levittävvä ja elävöittevä kansanmusikkia” ¶
TORNIONLAAKSO ¶
Riikinpelmannit Fredrik Hangasjärvi , Pajala sta, Daniel Wikslund , T j autjaksesta , ja Svante Lindqvist ja Göran Eriksson, Luulajasta , saava palkinon heän elämänaijan kestänheestä Norrbottenin kansanmusikin innotuksesta .  ¶
Sparbanken Nord jakkaa näile neljäle mainitun pankon kulttuuripalkinon. ¶
– Net pitävä huolta Norrbottenin musikkiperintheistä ja net tekevä korvaamatonta työtä levittääksheen ja elvyttääksheen meän kansanmusikkia, sannoo Gunnar Eikeland, Sparbanken Nordin vt. ¶
Svante ensin  ¶
Sen lisäksi sanothaan, ette vuen kulttuuripalkinon saajat pellaava vaikutettuina ruottalaisesta, suomalaisesta ja saamelaisesta perintheestä. Kaikin oon riikinpelmannia, mikä oon kunnianosotus, jonka saavuttaa ko oon pelanu arvostelulautakunnale ja niiltä saanu heän korkeiman hyväksynnän. ¶
Göran, Svante ja Daniel pellaava fiulia, Fredrik kaksrivistä duurisoittopeliä. Svante Lindqvist oon aikasemmin saanu villin harvinaisen kultamerkin – kunnon kunnianosotuksen. ¶
Kuten muutki Svante tykkää, ette se oon hullunhauskaa ko kansanmusikki saapi huomiota. Itte hään oon vanhiin läänin riikinpelmannista. Se hänestä tuli jo 1977. ¶
Arvokhaita panoksia  ¶
Palkinonjakajanna oli Gusten Granström, Sparbanken Nordin puhheenjohtaja, pankon vastuumieskokkouksessa, tuorestaina 14. huhtikuuta Piitimessä. ¶
Tämä tällä hetkelä aijankohtanen palkinto oon jaettu vuesta 2004 ihmisille taikka föreninkile. Se annethaan arvokhaista panoksista Norrbottenin kulttuurielähmään. ¶
Eeliset palkinonsaajat oon seuraavat: ¶
2004 Albert Falk, jäätaiteilija, Jällivaara  ¶
2005 Ingela Bergman, Hopeamuseo, Arjepluuki  ¶
2006 Ulla ja Ronny Eriksson, Krukutiili, Piitin ¶
2007 Lars Pirak, taiteilija, Jokkmokki  ¶
2008 Båtsuoj mettäsaamesentteri, Arvidsjauri  ¶
2009 Sture Berglund, taiteilija, Piitin  ¶
2010 Agneta Andersson, taiteilija, Kiruna  ¶
2011 Bengt Pohjanen, kirjailia, Ylikainus  ¶
2012 Arjepluukin filmifästivaali  ¶
2013 Musikkiföreninki Tuhanen säveltä, Kiruna  ¶
2014 Mikael Niemi, Pajala  ¶
Marianne Berglund, namn  ¶
Riikinpelmannit Daniel Wikslund ja Fredrik Hangasjärvi palkithaan heän panoksesta musikkielähmään ¶
Bild: Kulturpris2-MB .JPG 74  ¶
Marianne Berglund, namn  ¶
Riikinpelmannit Göran Eriksson ja Svante Lindqvist saava pankon kulttuuripalkinon ¶
Lapset sait lua taietta uimahalhiin "Niitten seinämaalaukset jäävä niile elinikäseksi muistoksi” ¶
HAAPARANTA Kielikoulun esikoululuokka oon, yhtheistyönä Ruottinsuomalaisen kansanopiston taitheen oppilhaitten kans, muuttanu paatitalon surkean petonkiseinän seinätaitheeksi. Toissa viikon tuorestaina kielikoulun esikoululuokka kävi Haaparannan paatitalossa viimisen kerran tälle lukukauele – eikä niiltä ylpeyttä fatastannu ko net marsit huohneesheen, jossa oon pieni lasten pasänki. Siinä, nähkääs, 13 lasta/esikoululaista oon muuttanu surkean petonkiseinän taitheeksi. Taustana oon se, ette Ruottinsuomalaisen kansanopiston taitheen linja aikasemmin kevväilä sai kysymyksen pienen pasänkin seinien koristamisesesta/maalaamisesta. – Met haamutimma yhen seinistä ja tehimä siinä työtä pari viikkoa huhtikuussa, taitheen oppilas Jesper Leppänen selittää. ¶
Färiä ja mielikuvitusta Kielikoulun petakooki Annmari Smeds sai kuula taitheen oppilhaitten prošektista ja sai aatoksen. – Mie vain kysyin eikö meän lapsetki saattas olla myötä ja hoitaa yhtä seinää – ja se kävi päin. Sitte koulun lapset oon saahneet piirtää haamutelmiä eri vesielläimistä, se selittää ko Haaparannanlehti käypi kattomassa lopputulosta. Entinen surkea seinä oon nyt muutettu mereksi, joka oon täynä jänniä, mielikuvituksellisiä elläimiä. – Paatitalon paikan päälä met olema panheet haamutelmiä ouverhetile ja sitte lapset oon maalanheet haamutelmien avula seinilä olevat mallit. Sitte net oon maalanheet petonkifärilä erilaisia färikirjoja, Smeds sannoo. Kuninkas ja merikissa Kira Rasimus, seittemän vuotta, oon yks taiteilijoista, joka ”fröökynä” apuna selittää, ette hänen vesielläin oon musta elläin, jolla oon punanen kruunu ja sen nimi oon meren kuninkas. – Oli hauska maalata, se sannoo. Ko Haaparannan lähättämä kyssyy Hugo Tervahaualta, se viittaa yhtä vaaleansinistä vesielläintä. – Se oon merikissa, Hugo selittää ennen ko oon hänen ja kaverien aika hypätä pasänkhiin viimisen kerran tälle tärmiinalle. Jesper Leppänen ja sen kaverit, jokka oon luohneet taietta isole seinäle, selittävvä ette aatos oon koristaa pitkän seinän suuressa uimahallissa sienämaalauksella. – Toivon, ette met saama olla siinäki myötä pikkusen. Tästä pienen pasänkin luomispuohasta tullee elinikänen muisto lapsile, sannoo Annmari Smeds. Bild1 FI Kielikoulun esikoulun oppilhaat, jokka sait muuttaa surkean Haaparannan paatitalon petonkiseinän seinätaitheeksi. Bild 2 FI Niin tuttuja ko tuntemattomia vesielläimiä koristaa ny lasten pasänkin seinät.  ¶
Meänkielennös. Bengt Pohjanen EKALE: Lasten luomia vesielläimiä paatitalossa ¶
Lapset sait lua taietta uimahalhiin ¶
"Niitten seinämaalaukset jäävä niile elinikäseksi muistoksi” ¶
HAAPARANTA Kielikoulun esikoululuokka oon, yhtheistyönä Ruottinsuomalaisen kansanopiston taitheen oppilhaitten kans, muuttanu paatitalon surkean petonkiseinän seinätaitheeksi. Toissa viikon tuorestaina kielikoulun esikoululuokka kävi Haaparannan paatitalossa viimisen kerran tälle lukukauele – eikä niiltä ylpeyttä fatastannu ko net marsit huohneesheen, jossa oon pieni lasten pasänki. Siinä, nähkääs, 13 lasta/esikoululaista oon muuttanu surkean petonkiseinän taitheeksi. Taustana oon se, ette Ruottinsuomalaisen kansanopiston taitheen linja aikasemmin kevväilä sai kysymyksen pienen pasänkin seinien koristamisesesta/maalaamisesta. – Met haamutimma yhen seinistä ja tehimä siinä työtä pari viikkoa huhtikuussa, taitheen oppilas Jesper Leppänen selittää. ¶
Färiä ja mielikuvitusta  Kielikoulun petakooki Annmari Smeds sai kuula taitheen oppilhaitten pro  šektista ja sai aatoksen.  – Mie vain kysyin eikö meän lapsetki saattas olla myötä ja hoitaa yhtä seinää – ja se kävi päin. Sitte koulun lapset oon saahneet piirtää haamutelmiä eri vesielläimistä, se selittää ko Haaparannanlehti käypi kattomassa lopputulosta. Entinen surkea seinä oon nyt muutettu mereksi, joka oon täynä jänniä, mielikuvituksellisiä elläimiä. – Paatitalon paikan päälä met olema panheet haamutelmiä ouverhetile ja sitte lapset oon maalanheet haamutelmien avula seinilä olevat mallit. Sitte net oon maalanheet petonkifärilä erilaisia färikirjoja, Smeds sannoo.  Kuninkas ja merikissa  Kira Rasimus, seittemän vuotta, oon yks taiteilijoista, joka ”fröökynä” apuna selittää, ette hänen vesielläin oon musta elläin, jolla oon punanen kruunu ja sen nimi oon meren kuninkas. – Oli hauska maalata, se sannoo. Ko Haaparannan lähättämä kyssyy Hugo Tervahaualta, se viittaa yhtä vaaleansinistä vesielläintä. – Se oon merikissa, Hugo selittää ennen ko oon hänen ja kaverien aika hypätä pasänkhiin viimisen kerran tälle tärmiinalle. Jesper Leppänen ja sen kaverit, jokka oon luohneet taietta isole seinäle, selittävvä ette aatos oon koristaa pitkän seinän suuressa uimahallissa sienämaalauksella. – Toivon, ette met saama olla siinäki myötä pikkusen. Tästä pienen pasänkin luomispuohasta tullee elinikänen muisto lapsile, sannoo Annmari Smeds. Bild1 FI Kielikoulun esikoulun oppilhaat, jokka sait muuttaa surkean Haaparannan paatitalon petonkiseinän seinätaitheeksi. Bild 2 FI Niin tuttuja ko tuntemattomia vesielläimiä koristaa ny lasten pasänkin seinät. ¶
Meänkielennös. Bengt Pohjanen EKALE: Lasten luomia vesielläimiä paatitalossa ¶
Lisette Olsson, lång  ¶
Net pitävä tekemisen perimätietoa elossa ¶
Raaka-aine nouethaan saaren mettästä ¶
SEITTENKAARI ¶
Moni ei ennää hallitte perittyä konstia kunka puuvenettä teh h ään . Mutta nyt kaheksan miehen roikka Seittenkaarela tekkee uutta puuvenettä pittääksheen ossaamisen elossa .  ¶
Värstassa, jossa tehhään venettä, haisee terva. Vasaran hakkaava ääni jymisee, venettä pykäthään täyttä vauhtia. ¶
Aatos synty menheen vuen alussa ja toukokuussa alotethiin kokoamhaan tavaraa venettä varten, se tietää puutavaraa. ¶
– Met aloima menheenä vuona toukokuussa, selittää Peter Karbin, yks pykimiehistä. ¶
Puutavara oon kuusta ja sitä oon nouettu saaren mettästä. Puun ranko ei ole ainua tavara, jota käytethään tekemisheen. Puun juuret oon aivan passelia emäpuun tavaraa, venheen sölkärankaa ja kaarta, venheen rankoa. Juuren kaareva muoto oon hyvvää emäpuun ja kaaren passimallia. ¶
Uumajasta ottanheet apua  ¶
Koko projektin apua antavanna ohjausmiehenä oon ammattissa puohaava venheentekijä ja timperi Thomas Distler Uumajasta. ¶
– Semmosia jokka tekevä tällä mallin ei ennää ole monta. Oon joitaki harvoja kylien perilä jokka ossaava, sannoo Thomas Distler. ¶
Yks niistä oon tietenki Lennart Svedlund, jota Haaparannanlehti potreteerasi 2014. Se tekkee vielä puutöitä mutta oon pannu venheentekemisen kinthaat hyllyle. Tähhään tämän päivän venheenrakentamisprojekthiin se oon lainanu joitaki työkaluja ja käypi aina joskus kattomassa venheen rakentamista. Sillä oon monta vinkkiä ja neuvoa antaa. ¶
Thomas selittää tarkasti mitä proseshiin kuuluu. Ensin häätyy lähteä ulos kokoamhaan tavaraa mettästä, sitte häätyy sahata, muokata, mookata ja tervata. Emäpuu, kaari, reilinki ja piiain seilit. Sitte oon ”vain” panna likhoon. Vene oon rakenettu neljästä eri materiaalista, rangon puusta, rautanaulasta joka pittää kaiken puutavaran paikoihlaan ja poronkarvala terotettua tervaa tekkee venheen pitäväksi. ¶
Tavaran paasaus  ¶
Värstan ulkopuolela oon pitkämallinen, neliskantilinen loova pirstakaminin päälä. ¶
Se oon paasiloova, jolla ei ole mithään tekemistä musikin kans, se oon ”höyrysauna” jossa mallistethaan venheen puutavaraosat. Puutavara panhaan paasiloohvaan ja ikkuna panhaan kostheila rievuila kiini. Vettä täynä olevan loovan alla piethään tulta ja niin lämmin höyry nousee paasiloohvaan ja tekkee tavaran pehmeäksi ja mallittavaksi. ¶
Isohkon venheen suunittelut  ¶
Venheen pittuus oon 5,5 metriä ja se oon pienoismalli siittä venheestä, joka oon 13 metriä pitkä ja josta piiain tullee seuraava projekti. ¶
– Toivomus oon rakentaa isohkon venheen, sannoo Peter Karbin. ¶
Venheen vetheenlaskemisen päivää ei ole vielä päätetty mutta jos kaikki mennee niinku oon hunteerattu neitsymatka oon kesälä ja silloin ihmiset saattava kattoa käsityötä. ¶
– Tarkotus oon, ette se pyssyy veen päälä, sannoo Peter Karbin. ¶
Bild: 160428- Båtbyggarverkstad Seskarö20160428_10-56-50LO.jpg 144  ¶
Lisette Olsson, namn  ¶
FI Thomas Distler ja Peter Karbin paneva yhessä kaarta paikoihleen. ¶
Bild: 160428- Båtbyggarverkstad Seskarö20160428_10-56-07LO.jpg 73  ¶
Lisette Olsson, namn  ¶
Kaarta saattaa sanoa venheen rangoksi ja emäpuuta sen sölkärangaksi. ¶
Meänkielennös: Bengt Pohjanen ¶
EKALE: Venheentekoa elvytethään ¶
Produkt: Haparandabladet Avdelning: Allmänna-fi ¶
Artikeltyp: 6x50+1 Reporter: Leif Svanberg ¶
Pubdatum: 2016-04-08 ¶
Artikel 2106  ¶
Leif Svanberg, lång  ¶
Ko innotus ja rohkheus sait kaikki onnelisiksi aurinkonloistheessa ¶
Reisu Tossantörhmään oon perine ¶
TOSSA ¶
Jäähneenä pyhänä oli täysi vauhti päälä kirkhaassa aurinkonloistheessa Tossantörmässä Rädda Barnenin vuotunen pyssir eisu houkutteli 40 ookaushimosta osalistu i jaa .  ¶
– Kuttu mennee kaikile haaparantalaisile eikä vain Cape Eastessa asuville , korottaa Ulla Hardelin, innottunnu johtaja .  ¶
Ilmat ei saattanheet olla paremat ko Rädda Barnen jäähneenä pyhänä vallotti laskettelutörmän Tossassa Karunkin länsipuolela. ¶
Kylän Friluftsfrämjandet tarjosi, nähkääs, pruuvaa-tätä-päivää törmässä. ¶
– Meilä oli rohki tuuri ilmojen kans ja siittä tuli hyvä niinku tavalisesti. Lapset ja raahvaat laskit alas paljojen, pulkkien ja sivakkojen päälä. ¶
Oon hullun soma ko meän uuet haaparantalaiset oon rohkheita ja innottunheita. Net tohtiva päästää, jokku lankeavva mutta nouseva, naurava ja jatkava taas menheen. Kaikessa oon iloa ja sitä oon niin ihmeissä ja imppuneerattu, sannoo Ulla Hardelin, yks monesta johtajista joka tarjosi tätä mainiota päivää. ¶
Kääntyy kaik kien puohleen  ¶
Pyssireisu hommathaan kolmatta vuotta ja siittä oon tullu suosittu perine. Hardelin mielestä puuttu vain kaks asiata tästä vauhtikhaasta päivästä. ¶
– Met halvama toelaki tähhään pyssireishuun myötä niin ”vanhaat” ko ”uuet” haaparantalaiset. Se oon niin tärkeätä ja hyvvää ette net saava kohata ja oppia tuntheen toisensa. Mutta tänä vuona met emmää saahneet myötä ”vanhoja” haaparantalaisia pyshiin. ¶
Met käänymä kaikkien puohleen, mutta met emmä sauttanheet kaikkia tänä vuona. Ja siitte ei ollu tarpheeksi laskettelusivakoita joilekki raahvaile. ¶
Kiinostus tuottaa puutetavaraa  ¶
Hardelin painottaa, ette Karunkin Friluftsfrämjandet tekkee suurta työtä ja ette föreninki varmasti mielelä ottaa vasthaan laskettelurustinkilahjotuksia, jokka tuleva uusien, innottunheitten laskettelijoitten hyöyksi. ¶
– Met olema kans ilosia fiinistä yhtheistyöstä ja yhessävetämisestä Främjandetin kans. Se toimii vallan hvyin. Met hääymä tehä yhessä, ei kilpaila. ¶
Paikan päälä oli monta innotettua johtajaa Rädda Barnenista, mutta kans Friluftsfrämjandetista. ¶
Hardelinin johtajakoleka Heidi Tolvanen oon yhtä tytyväinen kolmen tiiman aurinkoisheen puohhaan törmässä. ¶
– Se oli toelaki sommaa. Främjandetin henkilökunta oli aivan fantastinen. Net sanoit, ette met olema tervetulheiksi vielä useamasti. Täälähään saattaa olla muinaki vuenaikoina. Mökin saapi vuokrata kuka vain. ¶
MEKI Rädda Barnen i backen ny Pirita Jaako, 2016-04-05 15.25 ¶
Sidan 1 av 2 ¶
Bild: AY6R2679 .JPG 42  ¶
Kari Pistokoski , namn  ¶
FI Vauhtikas kokemus kaikenikäsille... ¶
Bild: AY6R2873 .JPG 50  ¶
Kari Pistokoski , namn  ¶
FI Ylös vain ja uusi yritys Tossantörmässä ¶
MEKI Rädda Barnen i backen ny Pirita Jaako, 2016-04-05 15.25 ¶
Sidan 2 av 2 ¶
Meänkielennös: Bengt Pohjanen Ekale: Tossantörmä houkutteli kaikenikäsiä ¶
Juhlija, jolla hyvä itteluottamus Reisu Malmin tietä pitkin ¶
SUOMEN PELLO Kuluvanna vuona Tornionlaakson teatteri pittää 30-vuotisjuhlaa täpötäyelä repertuaarila Toimet saava kohonsa ko suurtuotanto Malmin tie saapi ensi-illan Luulajassa 18. elokuuta ja sitte osotethaan neljälä eri paikkakunnala. ¶
Haaparannanlehti pistää siäsäle matkala olehvaan kolektiihviin. Ko osottamopaikka oon likelä kylän ulko-osottamoa leikkipaikala ei ole riskiä ette kohtaamisesta tullee staattista. Osottajien ja avisiväen rinnalle liittyy joitaki ikkäintyviä paikkakuntalaisia, utelihaita lämpimän maanantai-iltapäivän hoiosta. Leikkipaikka oon muun rinnala hyvä metafoori teatterin työle. Kreatöörile oon viisasta pittää yhtheyttä lapsheen itteshään. Ette olhaan keskelä prosessia sen huomaa selvästi – projektinjohtaja Regina Veräjä liituilee eustajat yhessä viivat projektista, josta kelhään ei vielä ole kokonaista kuvvaa. Urhoolisia otheita ¶
Selvää oon, ette Malmin tie-osotelma ei ole suoraa kerrontaa. Pyörtänheistä tullee aika levveitä. – Osotelma ei ole mishään realistinen, sannoo Göran Forsmark. Forsmark kuvvaa LK:ta, mikä oon suuren kruuvapuulaakin akronyymi. Se tuntee olevansa kotona roikassa, suomen kielivariantista huolimatta. – Minun juuret oon Malmivaarassa niin mieliala ei ole mulle vierasta, se naurahtellee. Niin osotelmassa ko maanantain kokkouksessa kieliä sekotethaan friskisti. Ruotti, suomi ja meänkieli oon osia kielien linjajärjestelmästä. ¶
Ottaa paikkaa Saamen murre mahtuu kans. Malmin tie-osotelmassa saapi esimerkiksi meänklielinen repliikki tavalisesti selityksen seuraavassa ruottin selityksessä ja niin ymmärtäminen oon taattu äitinkielestä huolimatta. ¶
– Eikä kaikkia tarttee jälkiäänittä. Joskus repliikki saapi vain riippua, meinaa Regina Veräjä. Monikielisyys ei koskhaan tunnu haetulta. Piiain siksi ko ToTe nykyhään oon järjestö, jolla oon itteluottamusta, joka saattaa omistusvallottaa perukan. Oikein käytettynnä lingvistinen akropatiikki oon sen lisäksi vielä ommaa arvolaatua. ¶
Vakavia alisäveliä Tavale uskolinen, jäyhä huumori, joka rönsäilee Tornion väylänvarrela oon päiväselvä aines Malmin tie-osotelmassa. Mutta siinä oon kans tumma pohjasointu. ¶
– Jossaki asianna oon ekonoomiset tosiasiat ja markkina, joka vaikuttaa meihin kaikhiin, Markku Köngäs tuopi esile. Köngäs saapi Veikko-hahmossa kurenollistaa aikamme yrittäijää. Musikki saapi suuren rollin osotelmassa, Malin Hülphersin erikoissävelettyä äänijälkeä. Paikaliset kuorot ja prokresiivinen kamariorkesteri Norrbotten NEO Erik Westerbergin johtamanna takkaa jännän sekotuksen. På spåret Perimäisenä eesvastaajanna musikista oon Carina Henriksson ja teatterimuusikko Klas Hjortsam sivupotkasunna harjotusten aikana. – Musikin laittaminen elähvään teatteriosotuksheen vaatii tarkkaa korvaa. Ei riitä pelata hyvin, häätyy kans tuottaa tramattista laittamista, Hjortsam selittää. Osotelman nimi oon tietenki kans sen teema – raaka-aihneesta oon tullu osa perukan itenttiteettiä. Jossa esityspaikat määräävä Malmbananin reittiä. Luulajan kahen illan jälkhiin seuraa osotuksia Malmivaarassa, Pajalassa, Kirunassa ja Suomen Pellossa. Bildtext Fi Vasemalta: Carina Henriksson, Klas Hjortstam, Göran Forsmark, Markku Köngäs ja David Forsberg tarjosit maanantai-iltapäivänä osottamolta makukappalheita Malmin tie-ostolemasta. Tornionlaakson teatterin suuri juhlatuotanto, joka saapi ensi-illan Luulajassa 18. elokuuta. ¶
Meänkielennös. Bengt Pohjanen EKALE: Malmin tie – ei aivan suora ¶
Juhlija, jolla hyvä itteluottamus Reisu Malmin tietä pitkin ¶
SUOMEN PELLO Kuluvanna vuona Tornionlaakson teatteri pittää 30-vuotisjuhlaa täpötäyelä repertuaarila Toimet saava kohonsa ko suurtuotanto Malmin tie saapi ensi-illan Luulajassa 18. elokuuta ja sitte osotethaan neljälä eri paikkakunnala. ¶
Haaparannanlehti pistää siäsäle matkala olehvaan kolektiihviin. Ko osottamopaikka oon likelä kylän ulko-osottamoa leikkipaikala ei ole riskiä ette kohtaamisesta tullee staattista. Osottajien ja avisiväen rinnalle liittyy joitaki ikkäintyviä paikkakuntalaisia, utelihaita lämpimän maanantai-iltapäivän hoiosta. Leikkipaikka oon muun rinnala hyvä metafoori teatterin työle. Kreatöörile oon viisasta pittää yhtheyttä lapsheen itteshään. Ette olhaan keskelä prosessia sen huomaa selvästi – projektinjohtaja Regina Veräjä liituilee eustajat yhessä viivat projektista, josta kelhään ei vielä ole kokonaista kuvvaa. Urhoolisia otheita ¶
Selvää oon, ette Malmin tie-osotelma ei ole suoraa kerrontaa. Pyörtänheistä tullee aika levveitä. – Osotelma ei ole mishään realistinen, sannoo Göran Forsmark. Forsmark kuvvaa LK:ta, mikä oon suuren kruuvapuulaakin akronyymi. Se tuntee olevansa kotona roikassa, suomen kielivariantista huolimatta. – Minun juuret oon Malmivaarassa niin mieliala ei ole mulle vierasta, se naurahtellee. Niin osotelmassa ko maanantain kokkouksessa kieliä sekotethaan friskisti. Ruotti, suomi ja meänkieli oon osia kielien linjajärjestelmästä. ¶
Ottaa paikkaa Saamen murre mahtuu kans. Malmin tie-osotelmassa saapi esimerkiksi meänklielinen repliikki tavalisesti selityksen seuraavassa ruottin selityksessä ja niin ymmärtäminen oon taattu äitinkielestä huolimatta. ¶
– Eikä kaikkia tarttee jälkiäänittä. Joskus repliikki saapi vain riippua, meinaa Regina Veräjä. Monikielisyys ei koskhaan tunnu haetulta. Piiain siksi ko ToTe nykyhään oon järjestö, jolla oon itteluottamusta, joka saattaa omistusvallottaa perukan. Oikein käytettynnä lingvistinen akropatiikki oon sen lisäksi vielä ommaa arvolaatua. ¶
Vakavia alisäveliä Tavale uskolinen, jäyhä huumori, joka rönsäilee Tornion väylänvarrela oon päiväselvä aines Malmin tie-osotelmassa. Mutta siinä oon kans tumma pohjasointu. ¶
– Jossaki asianna oon ekonoomiset tosiasiat ja markkina, joka vaikuttaa meihin kaikhiin, Markku Köngäs tuopi esile. Köngäs saapi Veikko-hahmossa kurenollistaa aikamme yrittäijää. Musikki saapi suuren rollin osotelmassa, Malin Hülphersin erikoissävelettyä äänijälkeä. Paikaliset kuorot ja prokresiivinen kamariorkesteri Norrbotten NEO Erik Westerbergin johtamanna takkaa jännän sekotuksen. På spåret Perimäisenä eesvastaajanna musikista oon Carina Henriksson ja teatterimuusikko Klas Hjortsam sivupotkasunna harjotusten aikana. – Musikin laittaminen elähvään teatteriosotuksheen vaatii tarkkaa korvaa. Ei riitä pelata hyvin, häätyy kans tuottaa tramattista laittamista, Hjortsam selittää. Osotelman nimi oon tietenki kans sen teema – raaka-aihneesta oon tullu osa perukan itenttiteettiä. Jossa esityspaikat määräävä Malmbananin reittiä. Luulajan kahen illan jälkhiin seuraa osotuksia Malmivaarassa, Pajalassa, Kirunassa ja Suomen Pellossa. Bildtext Fi Vasemalta: Carina Henriksson, Klas Hjortstam, Göran Forsmark, Markku Köngäs ja David Forsberg tarjosit maanantai-iltapäivänä osottamolta makukappalheita Malmin tie-ostolemasta. Tornionlaakson teatterin suuri juhlatuotanto, joka saapi ensi-illan Luulajassa 18. elokuuta. ¶
Meänkielennös. Bengt Pohjanen EKALE: Malmin tie – ei aivan suora ¶
Juhlija, jolla hyvä itteluottamus Reisu Malmin tietä pitkin ¶
SUOMEN PELLO Kuluvanna vuona Tornionlaakson teatteri pittää 30-vuotisjuhlaa täpötäyelä repertuaarila Toimet saava kohonsa ko suurtuotanto Malmin tie saapi ensi-illan Luulajassa 18. elokuuta ja sitte osotethaan neljälä eri paikkakunnala. ¶
Haaparannanlehti pistää siäsäle matkala olehvaan kolektiihviin. Ko osottamopaikka oon likelä kylän ulko-osottamoa leikkipaikala ei ole riskiä ette kohtaamisesta tullee staattista. Osottajien ja avisiväen rinnalle liittyy joitaki ikkäintyviä paikkakuntalaisia, utelihaita lämpimän maanantai-iltapäivän hoiosta. Leikkipaikka oon muun rinnala hyvä metafoori teatterin työle. Kreatöörile oon viisasta pittää yhtheyttä lapsheen itteshään. Ette olhaan keskelä prosessia sen huomaa selvästi – projektinjohtaja Regina Veräjä liituilee eustajat yhessä viivat projektista, josta kelhään ei vielä ole kokonaista kuvvaa. Urhoolisia otheita ¶
Selvää oon, ette Malmin tie-osotelma ei ole suoraa kerrontaa. Pyörtänheistä tullee aika levveitä. – Osotelma ei ole mishään realistinen, sannoo Göran Forsmark. Forsmark kuvvaa LK:ta, mikä oon suuren kruuvapuulaakin akronyymi. Se tuntee olevansa kotona roikassa, suomen kielivariantista huolimatta. – Minun juuret oon Malmivaarassa niin mieliala ei ole mulle vierasta, se naurahtellee. Niin osotelmassa ko maanantain kokkouksessa kieliä sekotethaan friskisti. Ruotti, suomi ja meänkieli oon osia kielien linjajärjestelmästä. ¶
Ottaa paikkaa Saamen murre mahtuu kans. Malmin tie-osotelmassa saapi esimerkiksi meänklielinen repliikki tavalisesti selityksen seuraavassa ruottin selityksessä ja niin ymmärtäminen oon taattu äitinkielestä huolimatta. – Eikä kaikkia tarttee jälkiäänittä. Joskus repliikki saapi vain riippua, meinaa Regina Veräjä. Monikielisyys ei koskhaan tunnu haetulta. Piiain siksi ko ToTe nykyhään oon järjestö, jolla oon itteluottamusta, joka saattaa omistusvallottaa perukan. Oikein käytettynnä lingvistinen akropatiikki oon sen lisäksi vielä ommaa arvolaatua. ¶
Vakavia alisäveliä Tavale uskolinen, jäyhä huumori, joka rönsäilee Tornion väylänvarrela oon päiväselvä aines Malmin tie-osotelmassa. Mutta siinä oon kans tumma pohjasointu. – Jossaki asianna oon ekonoomiset tosiasiat ja markkina, joka vaikuttaa meihin kaikhiin, Markku Köngäs tuopi esile. Köngäs saapi Veikko-hahmossa kurenollistaa aikamme yrittäijää. Musikki saapi suuren rollin osotelmassa, Malin Hülphersin erikoissävelettyä äänijälkeä. Paikaliset kuorot ja prokresiivinen kamariorkesteri Norrbotten NEO Erik Westerbergin johtamanna takkaa jännän sekotuksen. På spåret Perimäisenä eesvastaajanna musikista oon Carina Henriksson ja teatterimuusikko Klas Hjortsam sivupotkasunna harjotusten aikana. – Musikin laittaminen elähvään teatteriosotuksheen vaatii tarkkaa korvaa. Ei riitä pelata hyvin, häätyy kans tuottaa tramattista laittamista, Hjortsam selittää. ¶
Osotelman nimi oon tietenki kans sen teema – raaka-aihneesta oon tullu osa perukan itenttiteettiä. Jossa esityspaikat määräävä Malmbananin reittiä. Luulajan kahen illan jälkhiin seuraa osotuksia Malmivaarassa, Pajalassa, Kirunassa ja Suomen Pellossa. Bildtext Fi Vasemalta: Carina Henriksson, Klas Hjortstam, Göran Forsmark, Markku Köngäs ja David Forsberg tarjosit maanantaiiltapäivänä osottamolta makukappalheita Malmin tie-ostolemasta. Tornionlaakson teatterin suuri juhlatuotanto, joka saapi ensi-illan Luulajassa 18. elokuuta. ¶
Meänkielennös. Bengt Pohjanen EKALE: Malmin tie – ei aivan suora ¶
Perekeskuksen koortinaattori sannoo ittensä irti ¶
”Mulla ei ole pätevyyttä hoitaa teini-ikäsiä” ¶
MATARINKI ¶
– Mulla ei ole pätevyyttä hoitaa teini-ikäsiä . Siksi mie olen tahtonu virkavaphautta . Ko lasten- ja koulutusjohtaja Lena Hannu, minun päälikkö , ei myöntäny mulle virkavaphautta niin mie olen sanonu itteni irti .  ¶
Näin sannoo Sofi Wiippa Lahti , esikoulunopettaja ja Mataringin perekeskuksen koortinaattori .  ¶
Mataringin perekeskus alotti toimensa kevväilä 2014 KD-politiikon, Helena Haapaniemen, alotheesta. ¶
– Aatos oli, ette perekeskus oon auki kaiken ikäsille. Mie tiän, ette se oon toiminu hyvin pieniimille ja niitten vanhemmille. Nyt mulla ei ole niin tarkkaa tietoa, mutta mie olen käsittänny, ette muutoksia oon tulossa. Mie ossaan vain sanoa, ette muutoksen häätyy tapahtua varovin käsin, ¶
Minun toivomus oon, ette tästä tullee hyvä jatkossaki, sannoo Helena Haapaniemi. ¶
Politiikkojen rolli  ¶
Ko se saapi tietää, ette johtoroikassa istuu kaks politiikkoa – Åsa Alentalo (KD) lasten- ja koulutuslautakunnan jäsen ja varapuhheenjohtaja – se samoten ko muutki, joitten kans Haaparannanlehti oon puhunu, mennee hunteeraavaksi. ¶
– Häätyvätkös politiikot toelaki mennä niin suohraan johthaan töitä. Se vaikuttaa kummalta, se sannoo. ¶
Häätyy senki sanoa, ette lasten- ja koulutuslautakunta oon perekeskuksen päämies. Politiikkojen rollista Lena Hannu sannoo, ette net oon siksi myötä ko perekeskustaa hoiethaan projektinna ja ette tässä oon kysymys siittä, ette net vain puuttuva sen pääsuuntauksheen. ¶
Näin kunnanraati Tomas Mörtberg huomauttaa koko hommasta: ¶
– Perekeskuksen aatos oli ottaa vastun kaikenikäsistä, äskensyntynheistä teini-ikäshiin. Tänäpänä perekeskus toimii vain avoimenna esikouluna 15 tiimaa viikossa. ¶
Oon kuttunu Mörtbergin  ¶
Ko Sofi Wiippa Lahti saapi tietää mitä Mörtberg oon sanonu niin se reakeeraa sanomalla, ette perekeskus oon auki 20 tiimaa viikossa ja ette ylijäämää aikaa käytethään toimen suunittelhuun ja hallinolisheen puohhaan ja markkinointhiin. Paikkojen korjaaminen ja materiaalin hoito kuuluu kans hänen työhön. ¶
– Mie olen kuttunu sen tänne, tulla käyhmään meilä perekeskuksessa. Se oon aina helpompi jos omin silmin näkkee ja sillä mallin saattaa saa’a käsityksen, Sofi Wiippa Lahti meinaa. ¶
” Suojela ”  ¶
Maakäräjät oon kans myötä projektissa. Näin sannoo terhveyskeskuksen päälikkö Elisabeth Eero: ¶
– Perekeskus oon toelaki jotaki omaperästä toimintaa, jota meän pittää suojela. Sofi Wiippa Lahti oon tehny mahottoman hyvvää työtä. Monet kunnat oon katheelisia meile perekeskuksesta. Oon kysymys etukätheen ehkäsevästä työstä ja aijoissa huomattavista ongelmista. Sen etuja näkkee piiain vasta pitkän aijan päästä. ¶
– Vanhemmila oon tarvetta tulla porisheen. Jos häätyy niin Sofi lähättää net etheen päin, mutta tästä alethaan. Olis villin surkeata jos huononis. ¶
Sofi viittaa siihen, ette oon jo olemassa toimiva työ teini-ikäsille vaphaan aijan viettämisen talossa. ¶
– Miksis ei oteta vaaria persunaalin ossaamisesta ja kehitetä teemailtoja Fripessä. ¶
Jatkuvaa tointa  ¶
– Tämä oon projekti ja Sofi Wiippa Lahti oon palkattu joulukuun viimisheen päihvään, mutta toivomus oon, ette toimi jatkaa. Vuele 2016 oon päätetty, ette perekeskus häätyy kans pittää yhtheyksiä semmoshiin vanhemphiin, joila oon vähän vanheempia lapsia. ¶
– Meän toivomus oon, ette Sofi olis jääny ko se oon saanu vallan hyvän alun. Met freistaama ratkasta sen niin, ette toimi jatkuu ja toivoma, ette se tapahtuu yhtä hyvälä mallila. ¶
Mie toivon kans, ette vanhemmat ja lapset jatkossaki tuleva keskuksheen. ¶
Bild: Sofi Wiippa Lahti2-MB.jpg 173  ¶
Marianne Berglund, namn  ¶
FI Sofi Wiippa Lahti jääpi Mataringin perekeskuksen koortinaattoriksi huhtikuun lophuun. Epäselvyyksiä suuntauksen jatkosta annethaan syyksi ette se heittää. ¶
Bild: Familjecentralen2-MB .JPG 82  ¶
Marianne Berglund, namn  ¶
FI ¶
Perekeskuksen toimi oon ollu hyvä ja elävää. Siittä kaikin oon sammaa mieltä. ¶
Meänkielennös: Bengt Pohjanen ¶
Ekale: Perekeskus uutheen suuntauksheen ¶
Elvyttää 100 vuotta vanhaata histuuriata ¶
"Haaparantalaiset pitävä olla ylpeitä kaupunkin histuuriasta” ¶
HAAPARANTA ¶
Menheelä viikola aviseerathiin Haaparannanlehessä, ette osotelma "Världens Nålsöga-Haparanda 1914–1918” jatkuu kolmatta vuotta peräkkää. ¶
Haaparannanlehti oon kohanu Sara Frykmanin, aatosmaakeskan ja homman kässärikirjottajan. ¶
Se mitä kaupunkissa oli menheilä ensimäisen mailmansoan aikana oon monele haaparantalaisele tuntematonta. ¶
Lanstormi panthiin liikekannale 2. elokuuta 1914 ja vaikka Ruotti julisti maan puolueettomaksi soassa niin miehet asestethiin ampuma-asheila ja siotethiin pitkin väylää. ¶
Kaupunkinvaltuuston puhheenjohtaja piti puhheen ja selitti, ette Tornion raja tukithaan ja, ette pankot piiain panhaan kiini. Tämä keskelä satokorjun ja lohenpyynin aikaa. ¶
– Paikalinen väki pölästy ko se yhtäkkiä oli joutunu sothaan, selittää Sara Frykman. ¶
Tosikertomus ¶
Kertomus tältä aijalta rakentuu tosikertomukshiin ja perusta oon Frykmanin isän kertomukset. Neulansilmä oon ensimäisen mailmasoan keston mukanen viisvuotinen hoito ja kuluva vuosi koskee vuotta 1916. ¶
– Mulle oon tärkeätä saa’a sen maholisiman toelisuuen toeksi ko kirjotan kässäriä. Se häätyy olla tyypilistä aijale, oikeat ihmiset, ei sovi sekottaa asioita hoithoin, joita ei silloin ollu, selittää Frykman. ¶
Neulansilmän aatos oon lua uteliaisuutta, tietoa ja tietosuuttaa Haaparannasta sen aijanjakson toimipaikkana. ¶
– Haaparannala oon perintö, jota häätyy hoitaa ja haaparantalaiset pitävä olla ylpeitä kaupunkin histuuriasta, sannoo Frykman. ¶
Joppausta rannikolla ¶
Osotelma oli aateltu kestävän 12. ja 14. elokuun välisennä aikana, mutta sitä oon nyt pitenetty maanataiksi, 15. elokuuta, ko saatethaan nähä joppausreisu rannikolla. ¶
Sara Frykman ja paikalinen tuottaja Rebecka Lindgren ei halva paljastaa kaikkea mitä tulhaan osothaan osotuksen aikana, mutta mainittevva joitaki jänniä osia. ¶
– Met näytämä tositapahtunheita joppausjuttuja kolmesta eri joppausjutusta osottamolla ja niihin sekkaintuu haaparantalaisia, Frykman selittää. ¶
Nythään jutut oon preskripeeratut niin kyllä niittä saattaa osottaa uuesthaan. ¶
Kahvia konjakkinheen ¶
Tuttuja hahmoja menheiltä vuosilta tullee kans takasi. ¶
Frouva Ström, joka menheenä vuona joutu panheen kahvelan kiini ko paljastethiin, ette se oli ollu lain- ja järjsetyksenvastanen Haaparannan kaupunkissa, ko oli maholisuuksia ostaa ”tuplat kahvit” kahvelassa. ¶
– Se oli sekottannu väkeviä juomia kahviin, mutta toistukset häntä vasthaan ei olheet riittäviä niin se saapi auasta taas kahvelan, sannoo Frykman. ¶
Sen lisäksi nähhään akenttia, spiunia ja pol  ševiikkiä. ¶
– Ja meekatähtiä, selittää Frykman. ¶
Bildtext: Haaparannanlehti kohtasi Sara Frykmania, Neulansilmän aatosmaakeskaa ja kässärikirjottajaa ja kans Rebecka Lindgreniä, tapahtuman tuottajaa. Haaparannan kaupunkinhotelilla oli keskheinen sia ensimäisen mailmansoan aikana, täälä kakkosroikka istuu perinerikhaassa fiinissä salissa. ¶
Meänkielennös: Bengt Pohjanen EKALE: Ensimäistä mailmansottaa toistethaan ¶
Elvyttää 100 vuotta vanhaata histuuriata "Haaparantalaiset pitävä olla ylpeitä kaupunkin histuuriasta” HAAPARANTA Menheelä viikola aviseerathiin Haaparannanlehessä, ette osotelma "Världens Nålsöga-Haparanda 1914– 1918” jatkuu kolmatta vuotta peräkkää. Haaparannanlehti oon kohanu Sara Frykmanin, aatosmaakeskan ja homman kässärikirjottajan. Se mitä kaupunkissa oli menheilä ensimäisen mailmansoan aikana oon monele haaparantalaisele tuntematonta. Lanstormi panthiin liikekannale 2. elokuuta 1914 ja vaikka Ruotti julisti maan puolueettomaksi soassa niin miehet asestethiin ampuma-asheila ja siotethiin pitkin väylää. Kaupunkinvaltuuston puhheenjohtaja piti puhheen ja selitti, ette Tornion raja tukithaan ja, ette pankot piiain panhaan kiini. Tämä keskelä satokorjun ja lohenpyynin aikaa. – Paikalinen väki pölästy ko se yhtäkkiä oli joutunu sothaan, selittää Sara Frykman. Tosikertomus  ¶
Kertomus tältä aijalta rakentuu tosikertomukshiin ja perusta oon Frykmanin isän kertomukset. Neulansilmä oon ensimäisen mailmasoan keston mukanen viisvuotinen hoito ja kuluva vuosi koskee vuotta 1916. – Mulle oon tärkeätä saa’a sen maholisiman toelisuuen toeksi ko kirjotan kässäriä. Se häätyy olla tyypilistä aijale, oikeat ihmiset, ei sovi sekottaa asioita hoithoin, joita ei silloin ollu, selittää Frykman. Neulansilmän aatos oon lua uteliaisuutta, tietoa ja tietosuuttaa Haaparannasta sen aijanjakson toimipaikkana. – Haaparannala oon perintö, jota häätyy hoitaa ja haaparantalaiset pitävä olla ylpeitä kaupunkin histuuriasta, sannoo Frykman. Joppausta rannikolla Osotelma oli aateltu kestävän 12. ja 14. elokuun välisennä aikana, mutta sitä oon nyt pitenetty maanataiksi, 15. elokuuta, ko saatethaan nähä joppausreisu rannikolla. Sara Frykman ja paikalinen tuottaja Rebecka Lindgren ei halva paljastaa kaikkea mitä tulhaan osothaan osotuksen aikana, mutta mainittevva joitaki jänniä osia. – Met näytämä tositapahtunheita joppausjuttuja kolmesta eri joppausjutusta osottamolla ja niihin sekkaintuu haaparantalaisia, Frykman selittää. Nythään jutut oon preskripeeratut niin kyllä niittä saattaa osottaa uuesthaan. Kahvia konjakkinheen  ¶
Tuttuja hahmoja menheiltä vuosilta tullee kans takasi. Frouva Ström, joka menheenä vuona joutu panheen kahvelan kiini ko paljastethiin, ette se oli ollu lain- ja järjsetyksenvastanen Haaparannan kaupunkissa, ko oli maholisuuksia ostaa ”tuplat kahvit” kahvelassa. – Se oli sekottannu väkeviä juomia kahviin, mutta toistukset häntä vasthaan ei olheet riittäviä niin se saapi auasta taas kahvelan, sannoo Frykman. Sen lisäksi nähhään akenttia, spiunia ja polševiikkiä. – Ja meekatähtiä, selittää Frykman. Bildtext: Haaparannanlehti kohtasi Sara Frykmania, Neulansilmän aatosmaakeskaa ja kässärikirjottajaa ja kans Rebecka Lindgreniä, tapahtuman tuottajaa. Haaparannan kaupunkinhotelilla oli keskheinen sia ensimäisen mailmansoan aikana, täälä kakkosroikka istuu perinerikhaassa fiinissä salissa. ¶
Meänkielennös: Bengt Pohjanen EKALE: Ensimäistä mailmansottaa toistethaan ¶
Hammashoitotuki jos oon heikentynny toimintakyky / Tandvårdsstöd om man har en funktionsnedsättning - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Jos oon vissiä pitkäaikaisia siukkuuksia eli heikentynheitä toimintakykyjä, tarttee ussein enämpi hammashoitoa ko muut. Se saattaa johtua siittä ette siukkuuen takia sinänsä oon suurempi riski saa hammasvammoja eli prupleemia hoitaa suuhykienin. Saattaa olla vaikea purra, olla tärinää eli olla kokohnaan eli osittain halvaintunnu kasuvista. ¶
Siukkuuen vuoksi saattaa kans olla vaikea aukasta suu isole ja silloin hammaslääkärillä eli hammashykienistilä saattaa olla vaikea antaa hammashoitoa. Silloin hammashoito maksaa saman ko siukkahoito. Se tarkottaa ette makson saapi räknätä yhtheen muitten terhveyen- ja siukkahoitomaksoitten kans ja silloin se sisältyy siukkahoion korkeakostanussuohjaan. ¶
Kaikki hammashoito ei sisäly tukheen. Hammashoito joka sisältyy oon tarkastukset, etukätheen estävä hoito, korjaukset, hamphaitten irtoamissiukkuuen hoito, juuripaikkaamiset ja hamphaitten poisrepiminen. Löysihamphaat kuuluva kans hammashoitotukheen. Mutta kiinteät pruteesit niinku kruunut, sillat ja implantaatit ei kuulu tukheen. ¶
Sitä valittee itte minkä hammaslääkärin ja hammashykienistin tykö halva mennä. ¶
Se maakäräjä eli seutu (region) jossa sitä assuu arvioittee jos oon oikeus saa hammashoitotukea. Jokhainen hakemus arvioihaan henkilökohtasesti. Se ei riitä ette oon saanu tiaknoosin siukkuuesta eli tilantheesta. Heikentynheen toimintakyvyn pittää kans arvioia, eli sen kuinka suuria prupleemia oon klaarata oman suuhykienin. ¶
Pitkäaikasia siukkuuksia ja heikentynheitä toimintakykyjä jokka saattava oikeuttaa saahmaan hammashoitotukea oon esimerkiksi: ¶
Tuen hakemisheen vaaithaan erityinen intyyki tohturilta jossa tohturi kuvvailee siukkuuen ja heikentynheen toimintakyvyn ja kans sen mitenkä se vaikuttaa hammasterhveytheen. Hoitavalla tohturilla oon tietoa siittä mitä tietoja maakäräjät eli seu´ut vaativa intyykissä. ¶
Usseimiten tohturi eli hammaslääkäri lähättää intyykin sille yksikölle (enhet) joka vastaa maakäräjitten eli seu´un hammashoiosta sielä missä assuu. Joskus sitä nimitethään hammashoitoyksiköksi, mutta se saattaa vaihtella, riippuen siittä missä assuu. Sen jälkhiin arvioiva hammaslääkäri päättää jos oon oikeutta saa hammashoitotukea ja kuinka kauon se jällaa. Jos hakemus hyläthään, saattaa vaatia ette otethaan uusi päätös. ¶
Jos hammashoitotukea oon myönetty, saapi kortin, jonka pittää näyttää ko mennee hammaslääkärille. Hammashoitokortti saattaa jällata eri ajale riippuen siittä mitenkä heikentynny toimintakyky arvioihaan. Kortin pittää aina näyttää ko mennee hammashoithoon, ja silloin sitä maksaa hammashoiosta samala mallin ko siukkahoiossa. Korkeakostanuskorthiin saapi kans leiman ja jos oon vapaakortti, se jällaa kans hammashoitokäynile. ¶
Jos oon kysymyksiä eli halva tietää enämpi hammashoiosta pitkäaikasitten siukkuuksien eli heikentynheitten toimintakyvyitten yhtheyessä, pittää ensin kysyä omalta hammaslääkäriltä eli hoitavalta tohturilta. Toiseksi sitä kääntyy sen yksikön puohleen joka vastaa hammashoiosta maakäräjillä eli seu´ula jossa assuu. ¶
Lapsitten ja vanheemitten oikeuet hoijossa / Barns och föräldrars rättigheter i vården - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Lasten ja vanheemitten oikeuet hoijossa on riippuvaisia niistä velvolisuuksista jota hoijonantajalla on asukhaita kohti. Velvolisuuet on kuvattu terhveys- ja siukkahoitolaissa (HSL, hälso- och sjukvårdslagen) ja potilasturvalaissa (PSL, patientsäkerhetslagen). Tavalisesti sitä ei saata pakottaa ittele oikeuet valittamalla tuomioistuimheen. HSL koskee kuinka Ruottissa pittää orkaniseerata, toimia ja käsitellä hoijon. HSL:in perusajatus on ette kaikki ihmiset Ruottissa pitävät saa hyvän ja turvalisen hoijon, kaikin samoila ehoila. HSL:in mukhaan hoitoa pittää antaa yhteisymmäryksessä potilhaan kans, siis potilas on sanonu joo hoithoon. ¶
PSL koskee huolonantajan vastuuta valvoa ette hoito järjestethään turvalisesti ja potilhaan maholisuuksista ilmottaa virheitä hoijosta. PSL koskee kans terhveys- ja siukkahoijon valvonasta, siis kuinka terhveys- ja siukkahoitoa tarkistethaan ja kuinka tarkistus seurathaan ylös ja maholiset virheet korjathaan. ¶
Yhessä muussa laissa joka koskee lapsia ja vanheempia, vanheempienkaari/palkki (föräldrabalken), seisoo ette lapsen huolonpitäjälä on oikeus ja velvolisuus päättää kysymyksistä jokka koskevat lasta. Huolto pyssyy aina siihen asti ette lapsi täyttää 18 vuotta, eli siihen asti ette lapsi mennee naimishiin jos se tapahtuu ennen kun lapsi on 18 vuotta. Se on siis lapsen huolonpitäjät jokka pitävät hyväksyä sen hoijon mitä lapsele tarjothaan. ¶
Sen mukhaan kun lapsi vanhenee ja kypsyy sen pittää aina enemän ottaa huomihoon mitä lapsi itte haluaa. Lapsela pittää siis olla vaikutusvaltaa joka aijan olhoon muuttuu ittemäärämisen oikeueks. Lasten oikeuet on kans kuvattu FN:in konvensjuunissa lapsen oikeuksista, lastenkonvensjuunissa, kansanvälisessä sopimuksessa jonka Ruotti on allekirjottanu. Lastenkonvensjuuni koskee muun muassa ette: ¶
 ¶
Ei ole olemassa ikäraijaa koska lapsi saapi olla matkassa päättämässä hoitotilantheesta. Lapsen oikeus ette saa päättää itte riippuu siittä kuinka lapsi on kypsä suhteessa siihen kuinka vaikea päätös on ja mikä merkitys sillä on lapsen jatkuvalle terhveyele. ¶
Sen vanheemaks lapsi tullee, sen useamin sekä lapsi ette vanheemat pitävät hyväksyä, sanoa joo, siihen hoithoon mitä tarjothaan. Se on net jokka on vastuussa hoijosta jokka arvostelevat koska lapsi saattaa olla mukana päättämässä hoitotilantheesta. ¶
Esimerkkiä mihinkä lapsela on oikeus hoijossa: ¶
Esimerkkiä hoijon asioista mistä lapsi saattaa olla mukana ja päättämässä: ¶
Esimerkkiä asioista mistä lapsi ei saata olla matkassa päättämässä: ¶
 ¶
Huolonpitäjällä on tavalisesti oikeus osalistua kaikhiin hoijon keskustelhuin ja päätökshiin jokka koskevat ommaa lasta. Se on aina lapsen paras mikä on ohjaava. Lapsela on kans oikeus osalistua päätäökshiin, riippuen iästä ja kypsyyvestä. ¶
Välistä tapahtuu vaikeita tilantheita kun päätöksiä pittää ottaa, olletikki jos ei olta yksmielisiä siittä mikä on "parasta" lapsele. Välistä ei ole oikein hyvvää altternatiivia. Vanheemale on hyvä jos se valvoo ette on saanu tarpheeksi informasjuunia ette paremin päästhään yhteisheen ratkashuun, esimerkiks lukemalla eli jättää kysymyksiä persunaalile ja ottaa selvile mikkä seuraukset saattavat olla ja tulla erinlaisista päätöksistä. ¶
Esimerkkiä sellaisesta mitä huolonpitäjälä on oikeus/saattaa olla mukana päättämässä: ¶
Esimerkkiä sellaisesta mitä vanheemila ei ole oikeus saa: ¶
 ¶
Nämät niin kututut potilasoikeuet ei merkitte ette sitä saattaa vanheempana mennä tuomioistuimheen ja vaatia oman lasten "oikeutta". Sen eestä on maholisuus ette kääntyä potilaslautakunthaan joka muun muassa on tehtävänä ette auttaa potilhaita saaahmaan sen imformasjuunin net tarttevat ette saattaa ottaa vaarin omista intressistä terhveys- ja siukkahoijossa. ¶
Jos pittää ette omat lapset on saahneet väärää hoitoa eli käsittelyä sitä pittää ensi käessä kääntyä siihen vasthaanothoon eli aavteelninkhiin missä lapsi on saanu hoitoa. Niilä on velvolisuus ette selvittää mitä on tapahtunu. Sitä saattaa kans kontaktata potilaslautakunnan eli tehhä ilmotuksen IVO:lle (Huolto ja huolonpion tarkistus). ¶
Sitä saattaa kans vississä tapahtumissa saa ekonoomisen korvauksen jos kääntyy Potilasvakkuutuksheen eli Metesiinivakkuutuksheen. Jos sitä vanheempana pittää ette lapsi on ollu rikoksen kohteena sitä saattaa tehhä puliisi-ilmotuksen. Sillon se mikä on tapahtunu mennee pruuvata tuomioistuimessa. ¶
Erityinen hammashoitoavustus / Särskilt tandvårdsbidrag - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Jos oon siukkuus joka vaikuttaa hamphaishiin, saattaa tarvita etukätheen estävää hammashoitoa. Silloin saattaa olla oikeus saa erityistä hammashoitoavustusta, STB. Sitä saattaa saa jos esimerkiksi oon siukkuus joka syövyttää hamphaita (frätskador). Sillä ette hammaslääkäri eli hammashykienisti saapi tietää ette jollaki oon oikeus saa erityistä hammashoitoavusta, pittää näyttää tohturin intyyki siittä siukkuuesta joka hällä oon ja siittä ette tarttee etukätheen estävää hammashoitoa. ¶
Erityinen hammashoitoavustus täyentää hammashoion ylheistä hammashoitoavustusta. Jos erityinen hammashoitoavustus myönethään, oon kans oikeus saa ylheistä hammashoitoavustusta. ¶
Erityinen hammashoitoavustus oon 600 kruunua joka puolele vuele ja summa vähenethään siittä mitä hammaslääkärissä käynistä pittää maksaa. Erityistä hammashoitoavustusta häätyy käyttää viimisthään 30 jyyniä ja 31 tesämperiä joka vuosi. ¶
Erityistä hammashoitoavustusta saattaa saa vain etukätheen estävästä hammashoiosta. Siihen räknäthään kaiken tyyppiset tarkastukset ja jokku hoitamiset joitten tarkotus oon etukätheen estää hammassiukkuuksia ja vaivoja, esimerkiksi puhistaminen, fluor-käsittely ja informasuuni suuhykienistä ja ruasta. ¶
Muista hammashoitamisista sitä maksaa niinku tavalisesti. ¶
Erityistä hammashoitoavustusta saattaa saa jos esimerkiksi oon ¶
Erityistä hammashoitoavustusta saattaa kans saa suun kuivuuen takia jos se johtuu näistä: ¶
Erityisen hammashoitoavustuksen maksaa Siukkakassa. Informsuunia siittä mitenkä avustusta haethaan saapi tohturilta, hammaslääkäriltä eli hammashykienistiltä. ¶
Paras keino saa tietää jos oon oikeus saa erityistä hammashoitoavustusta, oon puhua oman tohturin eli hammaslääkärin kans. Usseimiten Siukkakassa vaatii tohturilta intyykin joka vahvistaa siukkuuen eli vaivat joita sulla oon. Joskus ei tartte tohturin intyykiä jos se oon tokymenteerattu hammashoito-surnaahliin mistä siukkuuesta eli hammasvaivoista oon kyse. Hammaslääkäri eli hammashykienisti päättää jos heilä oon tarpheeksi tietoja ette saattava lähättää intyykin Siukkakassale siittä ette henkilöllä oon oikeus saa erityistä hammashoitoavustusta. Tohturin intyyki ei tavalisuuessa saa olla vanhempi ko kolme kuukautta ko sitä ensimäisen kerran käypi hammaslääkärin eli hammashykienistin tykönä. ¶
Erityinen hammashoitoavustus jällaa kaikila hoitoa antavilla jokka oon liittynhee Siukkakashaan. Jos sitä vaihettaa hammaslääkäriä eli hammashykienistiä oon kuitenki jatkossaki oikeus saa erityistä hammashoitoavustusta. Joskus joutuu uusimhaan tohturin intyykin riippuen siukkuuesta eli vaivoista joista kärsii. ¶
Sitä saattaa itte hakea erityistä hammashoitoavustusta suohraan Siukkakassalta. Silloin saattaa viipyä pitemphään ennenkö se myönethään. Enämpi tietoja oon Siukkakassan websivula. ¶
Hoitokarantii / Vårdgaranti - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Hoitokarantii merkittee ette pittää saa hoitoa vissin aijan aikana. Se on laissa päätetty osa terhveys- ja siukkahoitolaissa. Hoitokarantii määrää minkä aikarajotten sisälä maakäräjän eli rekiuunin pittää tarjota hoitoa. Sitä vaston hoitokarantii ei määrittele jos hoitoa pittää antaa eli minkälaisen hoijon pittää saa. ¶
Hoitokarantii määrää kuinka pitkhään sitä pissiin saattaa tarvita oottaa hoitoa. On olemassa eri aikarajoja eri tyyppisitten hoijole, esimerkiks 7 päivää ette kohata lääkärin yhessä hoitosentraalissa eli 90 päivää tehhä yhen vierailun, vaihtoehtona ette saapi hoitoa spesialiseeratussa hoijossa. Jos ei mene saa hoitoa aikarajotten sisälä siinä hoitoeenheetissä mihinkä on hakenu, tarjothaan käynin eli oman hoijon muussa hoitoeenheetissä. Välistä osoitethaan hoitoeenheethiin muuhun maakärähjään. Se on aina vapaehtosta ette sanoa jo eli ei tarjouksheen kätevämästä hoijosta muussa hoitoeenheetissä kun mihinkä on hakenu. ¶
Akyytti hoito ei kuulu hoitokaranthiin. Jos tullee akyytti kipeäks eli tärväintyy pittää saa hoitoa niin kätevästi kun maholista. ¶
Hoitokarantiin mukhaan on oikeus: ¶
Hoitokarantii ei jällaa ¶
On olemassa kansalinen veppipaikka missä seurathaan ylös hoitokarantiita ja oottamisaikoja, Vantetider.se. Veppipaikala näytethään oottamisaijoitten tilanetta kaikissa maakäräjissä ja rekiuunissa. ¶
Jos tarjothaan käynin eli hoijon, jota ei mene antaa hoitokarantiin aijan rajotuksissa, sillon pittää tarjota hoitoa muussa hoitoeenheetissä. Se saattaa olla hoitosentraali, sairala eli vississä privaatti vasthaanotoissa. Sitä saattaa itte tua esile toivomuksia mihinkä sitä haluaa tulla, mutta jos hoitokarantii pittää jällata sitä ei saata valita vaphaasti. Jos ei halua saa hoitoa muuala kun missä on hakenu sitä saattaa hylätä hoitokarantiin tarjouksen. Se saattaa merkitä ette saapi oottaa pitemphään. Jos jälkhiin kattuu sitä aina saattaa kontaktata hoijonantajan. Hoitokarantii alkaa jällaamhaan siittä päivästä. ¶
Hammashoito yli 20-vuotihaile - valtiolinen hammashoitotuki / Tandvård när man är över 20 år - statligt tandvårdsstöd - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Sen vuen ensimäisestä päivästä janyaaria ko sitä täyttää 20 vuotta, usseimilla maakäräjillä häätyy maksaa hammashoiosta. Ussein kuttut syyhniin tuleva vieläki, muuten häätyy itte tilata ajan hammaslääkärille eli hammashykienistile. ¶
Siihen ette saa rahalista tukea oon ensimäisestä päivästä jyyliä 2008 lähtien olemassa valtiolinen hammashoitotuki jonka saaapi sinä vuona ko täyttää 20. Rahalinen tuki oon kaksosanen: ¶
Tukea eli rahhaa ei lähätetä kotia eikä sitä tartte sitä rahhaa ittekhään maksaa ko se vähenethään summasta jonka sitä maksaa hammashoitokäynistä. Hammaslääkäri eli hammashykienisti saapi sitte korvauksen jälkikätheen Siukkakassalta. ¶
Rahalinen tuki jällaa kaikkia syyniä/tutkimuksia ja usseimpia hoitomenetelmiä (behandlingar). Mutta se ei jällaa kaikkia hamphaita eikä semmosta hoitoa joka vain tehhään ulkonäön vuoksi, niinku esimerkiksi hamphaitten pleekaus, etupuoli (fasader) eli hammasrauat (-ställning). ¶
Oon olemassa määrätyt niin sanotut referensihinnat, jokka oon sen perustheena mitä korkeakostanussuohjaan saapi räknätä. Jos hammashoitovasthaanoton hinta oon korkeampi ko referensihinta, korkeakostanussuohjaan saapi vain räknätä referensihinnan. ¶
Joskus tarttee apua paikala, niin kuttuttua akyytti hammashoitoa. Joka kerta ko sitä hakkee akyytisti, pruukaa joutua maksamhaan akyytti tutkimuksesta. Ussein kans vain se joka oon enniiten akyyttiä tutkithaan ja hoiethaan. Jos tarttee enämpi hoitoa myöhemin ette saahan kaikki valhmiiksi, siittäki joutuu maksamhaan. Sitte se kans ussein oon tyyhriimpää illoila ja viikonloppuina jos oon päivystysaika (jour-). ¶
Niitä oon kans hammashoitovasthaanottoja jokka aina oon auki illoila ja viikonloppuina ja jokka ei ota siittä ekstra maksoa. ¶
Sitä saattaa valita minkä hammaslääkärin eli hammashykienistin sitä halva, ja millä paikkakunnala vain. Saattaa valita ette saa hammashoion kansanhammashoiolta eli privaatilla vasthaanotola. ¶
Jos jo oon olemassa hammashoitokontakti aikasemin, saattaa jatkaa sen tykönä. ¶
Ennenkö sitä saattaa saa rahalista tukea, hammashoitovasthaanoton häätyy olla liittyny tukheen Siukkakassala, ja usseimat oon liittynhee. Ette saa tietää jos net oon liittynhee, saattaa kysyä hammashoitovasthaanotolta jolle tillaa ajan. ¶
Jos halva uuen hammashoitokontaktin, saattaa esimerkiksi käyä kansanhammashoion eli Privaattihammaslääkäritten webpaikoila niin löytää hammaslääkärilistoja. ¶
Hammaslääkärit ja hammashykienistit saava itte määrätä kunka paljon het ottava tutkimuksista ja hoiosta. Ko hammashoitovasthaanotoitten hinnoissa saattaa olla eroja ja määräykset jokka ohjaava korkeakostanussuojaa oon yksityiskohtaset, pitäs tahtoa tion hinnasta ennenkö hoito alkaa. Sulla oon kans oikeus saa tietää jos rahalista tukea saattaa saa. ¶
Jos hoito tapahtuu monessa askelheessa, eli jos hoitoa häätyy saa useaman kerran, oon oikeus saa kirjalisen ehotuksen siittä mitä se tullee maksamhaan ja siittä sisältyykö se korkeakostanussuohjaan. Jos tarkkaa hintaa oon vaikea antaa, oon kuitenki oikeus saa suurinpiirtheisen hinnan eli arvioinin siittä mitä se vähhiinthään ja enniinthään tullee maksamhaan. ¶
Hammashoitovasthaanotoitten pittää selvästi näyttää hintalistat ootushuohneessa, niin ette sitä saattaa tehä vertauksia jo ennen ko hoito alkaa. Joilaki vasthaanotoila oon kans hintalistat heän webpaikoila. ¶
 ¶
Ensimäisestä päivästä jyyliä sinä vuona ko täyttää 20 vuotta oon oikeus saa jokavuotisen hammashoitoavustuksen. Sitä kuttuthaan ylheiseksi hammashoitoavustukseksi ja se lyhenethään ATB: ¶
Uuen hammashoitoavustuksen saapi ensimäinen päivä jyyliä joka vuosi. Tavalisuuessa avustus vähenethään ko hoiosta maksaa, mutta saattaa olla hyvä itte sanoa jos sitä halva käyttää. ¶
Avustusta saattaa säästää seuraahvaan vuetheen ja sitte käyttää kaks avustusta samana vuona, joko yhtä aikaa eli kahela eri kerrala. Sitä ei kuitenkhaan saata säästää eikä käyttää enämpää ko kaks avustusta kerrala. Jos sitä esimerkiksi oon 28-vuotias, sitä saattaa säästää yhen vuen 300 kruunun avustuksen ja käyttää kumpaaki avustusta seuraavanna vuona, eli 600 kruunua. ¶
Jos sitä esimerkiksi oon 29-vuotias ja saapi 300 kruunua yhtenä vuona niin sitä saapi seuraavanna vuona 30-vuotihaana 150 kruunua ylheistä hammashoitoavustusta, eli 450 kruunua näiltä kahelta vuelta. ¶
Jos sitä oon epävarma siittä mitenkä hammashoitoavustusta oon käyttäny, siittä saattaa kysyä hammaslääkäriltä. ¶
Ylheistä hammashoitoavustusta saatta kans käyttää ko maksaa niin sanotusta etukätheen tilatusta (abonnemangs-) hammashoiosta. Se oon monivuotinen sopimus osamaksoista ja josta saattaa sopia kansanhammashoion ja vissitten privaatitten hammashoitovasthaanotoitten kans. ¶
 ¶
Sen takia ette hammashoito ei maksas liikaa, oon olemassa korkeakostanussuoja joka auttaa vissin summan jälkhiin. Tämä korkeakostanussuoja eroaa siukkahoion korkeakostanussuojasta sillä mallin ette tässä joutuu itte maksamhaan korkeaman summan ennenkö suoja alkaa jällaahmaan, ja ette sen jälkhiin saapi apua vain osasta hinnasta. ¶
Vähä yksinkertastettuna korkeakostanussuoja toimii niin ette sitä maksaa koko kostanuksen hammashoiosta 3 000 kruuhnuun saakka, sitte saapi rahalista tukea osale kostanuksista jokka ylittävä sen summan. Minkä tyyhriimäksi hoito tullee, sen suurempi oon kans rahalinen tuki. Hinnasta saapi vähentää ¶
Hammashoitokostanus  ¶
Kuka maksaa?  ¶
3 000 kruuhnuun saakka ¶
Sitä maksaa itte koko kostanuksen ¶
3 001 ja 15 000 kruunnun välilä ¶
Sitä maksaa itte 50% - Siukkakassa maksaa 50% ¶
Yli 15 000 ¶
Sitä maksaa itte 15% - Siukkakassa maksaa 85% ¶
Se periuuti mille kostanukset räknäthään yhtheen jällaa kakstoista kuukautta, sitte alethaan uuesti. Jos hoito ei valmistu kahentoista kuukauen periuutila, saapi alkaa uuen periuutin ja maksaa taas alusta saakka. Sitä häätyy itte pittää huolen loppupäivämäärästä. ¶
Sitä saattaa valita ette lopettaa ja alkaa uuen periuutin ennemin ko oon kulunu kakstoista kuukautta. Se saattaa kannattaa jos sitä esimerkiksi jo oon alottannu periuutin mutta sitte tarttee hoitoa joka tullee kestämhään pitemän aikaa ja joka tullee maksamhaan paljon. Alkupäivämäärää ei saata muuttaa jälkikätheen. ¶
Hammashoitovasthaanotto saapi tiot Siukkakassan kautta siittä kunka paljon siittä hammashoiosta jonka sitä oon saanu, räknäthään korkeakostanussuohjaan. Jos sitä vaihtaa vasthaanottoa, uusi vasthaanotto näkkee paljonko korkeakostanussuohjaan oon karttunu. ¶
Korkeakostanussuojaa saattaa käyttää ensimäisestä päivää janyaaria sinä vuona ko täyttää 20. ¶
Tässä tullee kaks räkinkiesimerkkiä jokka näyttävä mitenkä korkeakostanussuoja vaikuttaa siihen mitä sitä lopulisesti joutuu maksamhaan. ¶
Esimerkki 1: Sitä saapi tutkimuksia ja hoitoa 10 000 kruunun eestä. Ensin maksaa itte 3 000 kruunua. Sitte sitä maksaa 50 % siittä joka maksaaa 3 001 ja 15 000 välilä, 50 % 7 000:sta = 3 500 Eli yhtheensä sitä maksaa itte 3 000 + 3 500 = 6 500. Korkeakostanussuojan avula sitä maksaa 6 500 sen eestä ko 10 000 kruunua. ¶
Esimerkki 2: Sitä saapi tutkimuksia ja hoitoa 24 000 kruunun eestä. Ensin maksaa itte 3 000 kruunua. Sitte sitä maksaa 50 % siittä joka maksaa 3 001 ja 15 000 välilä, 50 % 12 000:sta = 6 000. Sitte sitä maksaa 15 % siittä joka maksaa enämpi ko 15 000, 15 % 9 000:sta = 1 350. Eli yhtheensä sitä maksaa itte 3 000 + 6 000 + 1 350 = 10 350. Korkeakostanussuojan avula sitä maksaa 10 350 sen eestä ko 24 000 kruunua. ¶
Siihen oon olemassa määräyksiä mikkä tutkimukset, hoiot ja materiaalit korkeakostanussuoja kattaa. Jos sitä valittee hoitoa joka ei ollenkhaan sisäly korkeakostanussuohjaan, sitä joutuu itte maksamhaan koko hinnan. Joskus osale hoiosta saattaa saa rahalista tukea. ¶
Hammaslääkärillä eli hammashykienistilä oon velvolisuus informeerata siittä mikä sisältyy. ¶
Suu oon jaettu nelhjään oshaan. Osa yksi oon oikea puoli yläleuasta (-käke), osa kaksi oon vasen puoli yläleuasta, osa kolme oon vasen puoli alaleuasta ja osa neljä oon oikea puoli alaleuasta. Jokhaisen osan hamphaat numeroithaan eestä käsin 1 - 8. Hammasten 1 - 6 hoitaminen sisältyy suurinpiirthein aina korkeakostanussuohjaan. Joka hamphaala oon oma yniikki numero joka lähtee siittä missä osassa se oon, esimerkiksi hamphaila osassa 3 oon numerot 31, 32, 33, 34 ja niin etheen käsin. Kaikki tutkimukset ja usseimat hoitamiset antava oikeuen saa rahalista tukea. Mutta niin sanotulta kosmeettiseltä hoitamiselta, joka vain tehhään hamphaitten ulkonäön parantamiseksi, ei saa rahalista tukea. ¶
Oon aina oikeus saa hoitoa jos oon kipuja eli joku siukkuus, mutta viishauenhamphaan juuripaikkauksesta (-fyllning) ei saa rahalista tukea. ¶
Jos vaiva koskee jotaki kahestatoista etumaisista hamphaista ylä- eli alaleuassa, suurinpiirthein kaikki hoito sisältyy. Jos tarttee korjauttaa reijän, se sisältyy oli se sitte missä hamphaassa vain koko suussa. ¶
Löysihamphaat sisältyvä aina korkeakostanussuohjaan. ¶
Kruunuja korjathaan korkeakostanussuojan sisälä hamphaile 1-6 eestäkäsin jos hamphaassa oon merkittävä vamma. Sama koskee hammasta 7 jos hammas 6 samala sivula puuttuu. ¶
Ko oon kyse niin sanotuista silloista (bryggor) ja implantaatista, oon monia yksityiskohtasia sääntäjö jokka ohjaava sitä mikkä hamphaat saattaa räknätä korkeakostanussuohjaan ja minkä tyyppiset materiaalit sisältyvä. Sen takia oonki parasta kysyä hammaslääkäriltä mikä jällaa. ¶
Tutkimuksessa eli hoiossa oon ussein eri osia. Jos esimerkiksi tarttee repiä pois hamphaan, itte repimisen lisäksi sisältyy kuolettaminen (bedövning), verenvuon toppaaminen ja maholiset tikit joita häätyy neuloa. Kontrolli ja jälkihoito, esimerkiksi tikiten pois otto, sisältyy. ¶
Jos tarttee kuolettamista, se sisältyy aina. ¶
Jos tarttee paljon hoitoa, hammaslääkärillä saattaa joskus olla vaikea sanoa justhiinsa kunka paljon hoitoa tullee tarttemhaan ja mitä se tullee maksamhaan. Alkuperänen hintaehotus saattaa muuttua jos tarttee enämpi hoitoa ko mitä hammaslääkäri ensin usko, saattaa esimerkiksi tulla komplikasuunia eli parantuminen saattaa viä pitemphään. ¶
Sillon joutuu piiain maksamhaan lisähoiosta jota tarttee, mutta sen oon oikeus saa tietää paikala ko hammaslääkäri huomaa ette hoiosta tullee tyyhriimpi. ¶
Se hinta jonka hammaslääkäri ottaa ei aina ole sama ko se jonka saapi räknätä korkeakostanussuohjaan. Se joka ohjaa sitä mille saapi apua, oon niin sanotut referensihinnat. ¶
Referensihinta oon määrätty hinta sille mitä korkeakostanussuohjaan saapi räknätä, se ei ole keskimääränen hinta eli rekomenteerattu hinta jonka hammaslääkäri häätyy ottaa. ¶
Kaikki hammaslääkärit ja hammashykienistit saava panna omat hinnat, tässä jällaa niin sanottu vapaa hinnottaminen. Jos mennee hammasvasthaanotole joka ottaa korkeaman hinnan ko mitä referensihinta oon, korkeakostanussuohjaan saapi vain räknätä referensihinnan, ja eron saapi itte maksaa. Ko hammaslääkäri eli hammashykienisti ottaa muun hinnan ko referensihinta, se oon aina niistä halvin hinta joka oon korkeakostanussuojan perusta. ¶
Vasthaanotot ottava ussein korkeaman hinnan päivystysaikana (jour-), mutta referensihinnat oon samat ko jos saapi planerattua hammashoitoa. ¶
Referensihinnat räknäthään uuesti ja net muuttuva joka vuosi. ¶
Jo ennen sitä ko mennee hammashoitovasthaanotole pittää saa tietää hinnat etukätheen. Ootushuohneessa pittää olla hintalista. Vasthaanotoitten pittää selvästi esittää referensihinnat ja omat hinnat ette niitä saattaa verrata. ¶
Jos sitä oon ollu tutkimuksessa ja tarttee lissää hoitoa, oon oikeus saa kirjalisen ehotuksen siittä mitä tuleva hoito tullee maksamhaan ja jos se sisältyy korkeakostanussuohjaan. Jos hoitamisen tarkka hinta oon vaikea sanoa, oon kuiten aina oikeus saa suurinpiirtheisen hinnan ja arvioinin siittä mitä se vähhiinthään ja enniiten tullee maksamhaan. ¶
Mitäs reseptin metesiini maksaa? / Vad kostar läkemedel på recept? - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Valtio sybvensjuneeraa, siis antaa ekonoomista tukea, kun tarvittee metesiiniä ja vähän muuta tavaraa mitä tarvittee, kun on tiettyjä sairhauksia. Suuriin osa metesiinistä mitä kirjotethaan ulos reseptilä on sybvensjuneerattuja. Sybvensjuuni kuvathaan Laissa joka koskee metesiinietuja. Se suoja korkeita kostanuksia vasthaan mitä laki antaa kuttuthaan arkipäivän puhheessa korkeakostanussuojaks. ¶
Lain mukhaan jällaa ette: ¶
Hammashoito- ja Metesiinieuittenvirasto, TLV, on se viranomainen joka päättää hinnoista ja sybvensjuunista. Kun TLV pittää päättää sybvensjuunista se kattoo jos metesiini antaa sen hyöyn joka vastaa kostanusta ette sybvensjuneerata sen. Hyöty saattaa esimerkiks olla parempi terhveys ja pitempi elämänpittuus. TLV arvostellee kans jos metesiinin käyttö saattaa vähentää yhteiskunnan kostanuksia, esimerkiks leikoista, siukkakirjotuksista eli vanhainhoijosta. ¶
Metesiinifööretaakit saattavat itte valita ette myyä yhen metesiinin korkeakostanussuojan ulkopuolela. Sillon hinnantaso on vapa, siis metesiinifööretaakit päättävät itte hinnasta. Metesiinin, joka ei kuulu korkeakostanussuohjaan, häätyy maksaa koko kostanuksen itte. ¶
Joilaki metesiinilä saattaa olla rajotettu sybvensjuuni. Se merkittee ette metesiini on sybvensjuneerattu vain tietyle potilasporukale eli vissin sairhauen hoithoon. ¶
TLV:lä ja FASS:ila on veppipaikkoja missä sitä saattaa nähhä jos yks metesiini on sybvensjuneerattu eli ei. ¶
Välistä saattaa olla monta samanarvosia altternatiivia yhteen metesiinhiin. Niitä kuttuthaan jeneerisiks metesiiniks. Net sisältävät yhtä paljon sammaa toimivaa ainetta eli ainheita ja niilä on sama vaikutus. Mutta net saattavat näyttää erinlaisilta ja sisältää eri lisäyksiä, esimerkiks konserveerinkiainetta. Net saattavat tulla eri metesiinifööretaakista ja olla eri hintasia. Nämät altternatiivit mennee aputeekissa muuttaa toishiin. Se on Metesiinivirasto joka päättää mikkä metesiinit saatethaan muuttaa muun kans. ¶
Jos on olemassa monta jeneeristä metesiiniä ja se mitä seisoo reseptissä ei ole se halviin sillon aputeekki häätyy muuttaa siihen altternatiivhiin jolla on markkinan mataliin hinta. Se on vain se halviin altternatiivi joka on täyesti sybvensjuneerattu. Sitä saattaa valita ette ostaa tyyrhiimän metesiinin, joka seisoo reseptissä, mutta sillon sitä häätyy maksaa välikostanuksen itte, se ei kuulu korkeakostaussuohjaan. Jos ei halua saa sitä altternatiivia mitä aputeekki tarjoaa ja eikä sitä mitä reseptissä seisoo sitä saattaa valita yhen muun jeneerisen vaihtoehon. Mutta sillon sitä häätyy maksaa itte koko kostanuksen. Se on siis vain se mitä seisoo reseptissä, ja se halviin metesiini mikä on vaihettavana, jokka sisältyvät sybvensjuunhiin. Syy tähhään on ette ei kukhaan tarvitte maksaa enemän kun tarpheelista jos on monta samasta sortista erhiin hinthoin. ¶
Jos meteesiinin syistä häätyy käyttää yhtä erikoisen faprikaatin lääkettä eli metesiiniä lääkäri saattaa ilmottaa reseptissä ette metesiiniä ei saa muuttaa. Sillon ei tarvitte maksaa sen lisäkostanuksen, jos vain metesiini kuuluu korkeakostanussuohjaan. Metesiiniset syyt saattavat esimerkiks olla ette sitä on alerkinen johonki tapletin färiainheesheen eli ette on vaikea auvasta jonku metesiiniloovan. ¶
TLV päättää mikkä hinnat jällaavat, jälkhiinko metesiinifööretaakit on hakenheet hinnanmuuttoa. Metesiinin hinta saattaa, hakemuksen jälkhiin, muuttua joka kuukausi. ¶
Kun on kysymys jeneerisistä metesiinistä kuttuthaan sitä altternatiivia joka saapi mataliiman hinnan perjuutin tavaraks. TLV ilmottaa aputeekile mikä altternatiivi on perjuutin tavara ja mihinkä net pitävät muuttaa. TLV päättää kans kahesta reservi altternatiivista mihinkä mennee muuttaa jos perjuutin tavara loppuu. Se saattaa siis vaihtella kuukauesta kuukautheen mihinkä altternatiivhiin aputeekit muuttavat. ¶
Tarkotus perjuutin tavarala on ette net verorahat, jokka on korvamerkattuja metesiinin sybvensjuunhiin pitävät riittää niin paljon ja monele kun maholista. ¶
Perjuutin tavara on sama jokhaisessa aputeekissa. Mutta välistä saattaa sattua ette yks aputeekki on ostanu liian paljon perjuutin tavaraa. Aputeekki saapi sillon myyä sitä seuraavalla kuukauela. Se merkittee ette tarjothaan menny kuukauen tavaraa yhessä aputeekissa ja olevan kuukauen tavaraa toisessa aputeekissa. Näilä kahela tavaroila saattaa olla erit hinnat. ¶
 ¶
Korkeakostanussuoja merkittee ette sitä maksaa korkeinthaan 2 200 kruunua yhen vuoen perjuutin aikana. Tämä vuosi kuttuthaan korkeakostanusperjuutiksi. ¶
Korkeakostanussuoja jällaa metesiinile jota saathaan reseptilä ja mitä TLV on päättäny ette se pittää olla sybvensjuneerattu. Tämä jällaa kans kulutusartikkelile mitä saathaan sellaisela niin kututula apuneuvokortila. ¶
Sitä maksaa sellaisen niin kututun omakostanuksen suuriimale osale metesiinistä, joka kerta kun noutaa ulos reseptilä aina siihen asti ette pääsee 2 200 kruunhuun. Sama koskee kulutusartikkelia joita tarvithaan stomissa. ¶
Joistaki metesiinistä sitä ei maksa yhtään omakostanusta. Jos on insyliinilä hoijettu tiabeettes sitä ei maksa mithään insyliinistä. Jos on sairhaus joka kuuluu tartuntalain alle maakäräjä maksaa koko kostanuksen metesiinistä joka vähentää tartuntaa, esimerkiks viirysestävä metesiini hiv:tä vasthaan. ¶
Jokku maakäräjät maksavat koko eli osan omakostanuksesta vissistä metesiinistä ja vissistä potilasporukoista, esimerkiks p-pilleriä nuorile vaimoile. ¶
Sitä ei maksa mithään kulutusartikkelista, joita tarvithaan ette antaa ruuhmiile metesiiniä ja ette itte kontroleerata oman metesineerinkin. Esimerkki sellaisesta kulutusartikkelista on pruutat ja tikut verisokkerimittauksheen. ¶
Kun alottaa yhen vuoen korkeakostanusperjuutin sitä maksaa koko metesiinin ja stomiartikelitten kostanukset aina siihen asti ette yhteen räknätty summa mitä on maksanu on 1 100 kruunua. Sitten vähenee omakostanus askelheittain korkeakostanustrapun mukhaan. Jokhaisessa uuessa ostoksessa startathaan siittä kostanuksesta mitä oli saavutettu menheessä ostoksessa ja kiikuthaan ylös trapussa. ¶
Kun on maksanu 2 200 kruunua sitä ei tarvitte ennää maksaa lissää koko korkeakostanusperjuutin loppuaikana. Yks eelytys on ette tämä jällaa on ette net metesiinit mitä sitä noutaa ulos kuuluvat korkeakostanussuohjaan. Kun korkeakostanusperjuuti loppuu alotethaan uuela perjuutila seuraavassa ostoksessa, riippumatta missä sitä on korkeakostanustrapussa. ¶
Yhteen räknätty metesiinikostanus ¶
Sitä maksaa enniiten ¶
5 400 ¶
2 200 ¶
3 900 ¶
90% rabattia ¶
2 050 ¶
2 100 ¶
75% rabattia ¶
1 600 ¶
1 100 ¶
50% rabattia ¶
1 100 ¶
0% rabattia ¶
Tabelli näyttää kuinka korkeakostanussuoja antaa askeilthaan matalaman kostanuksen. ¶
Elintarvikheet, jokka on tarkotettu lapsile alle 16 vuotta, ja joila on vissiä sairhauksia, esimerkiks glyyttenintuleransi, on sybvensjuneerattuja. Elintarvikheet kirjotethaan ulos sellaisessa niin kututussa elintarvikeanviisnkissä ja sen saapi noutaa ulos korkeinthaans 90 päivää kerrala. Sitä maksaa 120 kruunun omakostanuksen joka kerta, mutta tämä kostanus ei räknätä mukhaan korkeakostanussuohjaan. ¶
Ei mene ostaa vaikka kuinka paljon korkeakostanussuojan raamissa. Se määrä mitä saapi ostaa pittää olla tarkotettu ette se kestää aina 90 päivhään asti, siis suunile kolme kuukautta. Preventiivimeeteli, esimerkiks p-pilleri ja p-pruutat, on poikkeuksia ja ei ole mukana tässä kolmen kuukauen säänössä. ¶
Jos saapi noutaa ulos reseptilä monta kertaa sillon uusi osto mennee tehhä vasta kun on menny kaks kolmas ossaa siittä aijasta kun metesiinin on räknätty riittää aiemasta ostosta. Esimerkiks jos on noutanu ulos metesiiniä kolmen kuukauen käythöön sillon se häätyy siis olla kulunu kaks kuukautta ennenku saapi ulos reseptilä uuesti. ¶
Sitä saattaa saa ostaa suureman määrän yhessä ostossa, mutta sillon sitä häätyy maksaa täyen hinnan siittä määrästä joka ylittää kolmen kuukauen käyttöä. Jos lääkäri on kirjottanu resephtiin ette se häätyy mennä vissi aika ostoksitten välissä sillon sitä ei saa ulos metesiiniä useamin kun lääkäri on maininu. ¶
Jos on erikoisia syitä, esimerkiks jos aikoo olla ulkomaila pitemän aijan, sitä saattaa noutaa ulos metesiinä korkeakostanussuojan raamissa pitemän aijan kun kolme kuukautta. Mutta sillon sitä häätyy osata näyttää ja totistaa sen, esimerkiks matkustustokymentilä. ¶
Ennen kun korkeakostanussuoja jällaa häätyy sillä, joka kirjottaa ulos metesiinin, olla hänen työpaikka mainittuna ja luettavana reseptin viivakootissa. Jos resepti koskee metesiiniä missä on rajotettu sybvensjuuni sillon häätyy uloskirjottaja kans markkeerata resephtiin ette korkeakostanussuoja jällaa. ¶
Korkeakostanussuoja jällaa sille joka assuu eli on työntekijä Ruottissa eli se jolla on euruuppalainen siukkavakkuutuskortti muusta EES-maasta eli Schweizistä. Sen euruuppalaisen siukkavakkuutuskortin pittää näyttää ylös lääkärinkäynissä ja aputeekissa. Ruottila on kans sopimus vissitten maitten kans jokka on Euruupan ulkopuolela: Algeriet, Australia ja Kanadan osavaltio Quebec. Mikä merkittee ette metesiinietu jällaa näitten maitten kansalaisile, jos net tarttevat metesiiniä kun net on Ruottissa. ¶
Kaikila lapsila alle 18 vuotta, jokka on samassa hyyshollissa, siis jokka on kirjotettuna saman asunon atreshiin, on yhteinen korkeakostanussuoja. Se merkittee ette kaikki lasten omakostanukset räknäthään yhteen. Se merkittee ette biolookiset siskot, jokka on kirjotetut eri atresissa saavat kans itte kukin oman korkeakostanussuojan. ¶
Sitä ei tarvitte itte pittää selvilä kuinka paljon on ostanu. Niin kututussa korkeakostanuksen taattapaasissa, jota Ehälsomyndigheten käsittellee, rejistreerathaan kaikki ostot korkeakostanussuojan raamissa. Systeemi pittää selvilä kuinka paljon sitä on maksanu itte omakostanusta ja räknää ulos kuinka paljon rabattia se tullee korkeakostanustrapussa joka kerta kun ostaa jotakin. Kaikki aputeekit on liitetty samhaan taattapaashiin ja siis se ei merkitte mithään missä aputeekissa tekkee ostoja. ¶
Se on vapaehtoista ette liittyä korkeakostanuksen taattapaashiin. Se mitä rejistreerathaan taattapaashiin on nimi, henkilönumerot, ostopäivä, missä aputeekissa on nouvettu resepti, kuinka paljon sitä on maksanu, se summa mitä on saavuttanu korkeakostanussuojassa ja starttipäivä korkeakostanus perjuutissa. Informasjuuni mitä rejistreerathaan käytethään vain sen takia ette saapi oikean rabatin. Ei yhtään tietoa tule rejisterhiin mitä metesiiniä on saanu eli mikä lääkäri on kirjottanu reseptin. ¶
Sitä saattaa koska hyvänsä tahtoa ulosveoksen korkeakostanuksen taattapaasista ja pääsee näkheen mikkä tiot on ittestä ja niistä lapsista kenestä sitä on huoltaja. Sen tekkee täyttämällä ja lähättämällä yhen planketin Ehälsomyndigheten, mistä kans saattaa saa planketin. ¶
Sitä saattaa valita ette olla ulkopuolela korkeakostanuksen taattapaasia. Sillon saapi kuitin mikä aputeekissa kuttuthaan korkeakostanustoistus kun ostaa metesiiniä korkeakostanuksen raamissa. Korkeakostanustoistuksessa näkkee minkä omakostanuksen kokonaissumman sitä on maksanu itte. Se on tärkeä ette säästää sen viimisen korkeakostanustoistuksen ja näyttää sen reseptin kans kun pittää ostaa metesiiniä. Aputeekki tarvittee tietää millä astheela korkeakostanustrapula sitä on ja sillä tavala antaa oikean rabatin. ¶
Korva kipeä lapsila - mitäs saattaa tehhä itte? / Ont i örat hos barn - vad kan man göra själv? - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Lapset jokka on lentsussa saattavat saa korvakipeää siittä ette liimakalvot (slemhinna) korvassa paisuvat. Net saattavat kans saa särkyä välikorvassa märkivästä inflamasjuunista, korvatulehus. Lapsila on sekä lentsu ja korvatulehus tavaliset infeksjuunisairhauet. Useasti lapset herräävät yölä särjyn takia koska paisuma korvassa kasvaa yhä lissää kun sitä makkoilee. Se saattaa tuntua paremalta nukkua jos on joku ekstra polsteri pään alla. ¶
Muut vaivat jokka saattavat antaa korvasärkyä on tulehus kuulokanalissa joka viepi trumpukalvhoon, vaksiproppi eli vaiva leukajäsenitten kans. ¶
Korvatulehus välikorvassa alkaa useasti yhtäkkiä ja on lyhyaikanen. Paitti kipeää korvassa lapsi saattaa tuntea ette on kansi korvan päälä ja kehnompi kuulo. Se on kans tavalista ette on feeperi. Välistä trumpukalvo halkeaa ja neste valoaa ulos kuulokanaalhiin. Sillon särky pruukaa vähentyä. Lapsila saattaa kans olla korvatulehus ilman särkyä. ¶
Jos tietää ette lapsela on korvatulehus sitä saattaa antaa särkyä vähentävää metesiiniä joka sisältää paracetamol, esimerkiks Alvedoni ja Panodili, eli metesiiniä joka sisältää ibuprofenia, esimerkiks Ipreni ja Ibumetini. Metesiinit on nestheenä, peräpuikkona ja taplettina. Tarkkoja käyttöohjeita seisoo metesiiniloovassa. ¶
Lapsile, jokka on alle kuus kuukautta, ei piä antaa särkyä vähentävää metesiiniä ilman ette ensiks keskustellee siukkasysterin eli lääkärin kans. ¶
Lapset jokka on alle 18 vuotta jolla on feeperi ei piä käyttää särkyä vähentävää ja feeperiä laskevaa ainetta missä on acetylsalicylsyraa, esimerkiks Magnecyli, Treo eli Albyli minori, jos ei lääkäri ole kehottanu sitä. ¶
Paisuntaa laskevaa nokkasprei vähentää nokkatukkoa ja tekkee vähän helpomaks lapsele ette henkiä. Mutta ajatus ette nokkasprei pitäis parantaa korvatulehusta ei ole menny näyttää eli toistaa. ¶
Jos on tullu reikä trumpukalvhoon pittää oottaa paatin kans siihen asti ette se on loppunu valoaamasta kuulokanaalista. Kun trumpukalvo on parantunu, mikä saattaa mennä aika kätevästi, sitä saattaa paatata kun tavalisesti. Jos on rööriä korvassa eli käynissä oleva korvatulehus ei piä paatata päätä veenpinnan alla. ¶
Lapsi saattaa saa tilapäisen korvasärjyn lentsun yhteyvessä. Mutta jos särky ei mene yli, vaikka on hoijettu särjynlaskevalla metesiinilä ja pietty pää korkeassa asenossa, sillon lasta pittää tutkia hoitosentraalissa eli sjuurivasthaanotossa kahen-kolmen päivän sisälä. ¶
Jos lapsi on laiska ja veltto, ei jaksa leikkiä ja ei halua juoa eli on alle kuus kuukautta, sillon pittää kontaktata hoijon varsin. ¶
Pittää kans aina ottaa yhteyttä hoitosentraalin kans jos valoaa nestettä lapsen kuulokanaalista - riippumatta jos lapsela on kipeä eli ei. ¶
Sitä saattaa aina soittaa siukkahoijonneuvonthaan josta saapi neuvoja. ¶
Jos ei ole tyytyväinen hoijon kans / Om man inte är nöjd med vården - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Potilhaana terhveys- ja siukkahoijossa on oikeus saa hyvvää kohtelua missä on yksityisen respekti osana ja saa selvää informasjuunia terhveyentilantheesta ja niistä tutkimuksista ja hoijosta mitä esitethään. Pittää saa hyvän hoijon hyvälä kvaliteela. ¶
Jos ei ole tyytyväinen hoijon kans mitä on saanu eli on epätyytyväinen kohtelun kans sillon on oikeus valittaa ja jättää mielipitheitä. Se saattaa koskea kaikenlaisista pienistä prupleemista aina vaikeihin tilantheishiin, jokka on saahneet pysyviä vikoja eli kuolemantapahtumia. Saattaa kans tehhä ilmotuksen missä viitathaan millä saathaan pareman toiminan. ¶
On olemassa monta eri instansia mihinkä saattaa kääntyä valituksitten kans. Se saattaa olla hyvä ette pyytää kirjotetun vastauksen kun valittaa ja sillon saattaa kaikessa rauhassa lukea vastauksen ja välttää väärinkäsityksiä. ¶
Se on hyvä ette ensi käessä kääntyä suorhaan sille lääkärille eli muu hoitopersunaalile, joka on tehny tutkimuksia eli antanu hoitoa. Useasti suoria väärinkäsityksiä ja epäselvyyksiä mennee selvittää tällä tavala ja vähentää vaaran ette se tapahtuu uuesti. Saattaa kans aina kääntyä sen eenheetin pomole missä on saanu hoijon, esimerkiks toiminanpomo yhessä orttopeetin vasthaanotossa. ¶
Kun koskee kunnan terhveys- ja siukkahoitoa, kun esimerkiks kotisiukkahoitoa käänethään sille kunnan metesiinin vastuussa olevalle siukkasysterile, jota kans kuttuthaan MAS. ¶
Mikä on maakäräjän eli kunnalinen hoito vaihtelee maan eri osissa. Saattaa kysyä kunnalta eli maakäräjiltä kuka on vastuussa hoijosta. Useasti kunta on vastuussa yksinkertasesta kotisiukkahoijosta ja maakäräjä hoitaa avanseeratun siukkahoijon koissa. ¶
 ¶
Instansi johonka saattaa jättää mielipitheiä on potilaslautakunta, joka välistä kuttuthaan luottamuuslautakunnaks. Potilaslautakunta pittää vaikuttaa korkehaan potilasturvhaan terhveys- ja siukkahoijossa. ¶
Lautakunta pittää olla kaikissa maakäräjissä missä se ottaa vasthaan valituksia ja mielipitheitä mm. kohtelusta, tiaknoosista, metesineerinkistä, maksoista, salhaisuusasioista ja hoitokarantiista. Lautakunnassa istuu pulitiikkeriä, mutta se on virkamiehet jokka käsittelevät valituksia. Lautakunnan pulitiikkerillä ja virkamiehilä on vaitiolovelvolisuus. ¶
Potilaslautakunta seisoo vaphaana terhveys- ja siukkahoijosta ja se ei maksa mithään ette kääntyä sinne kysymyksitten ja valituksitten kans. ¶
Paitti terhveys- ja siukkahoito potilaslautakunnan toiminanalhaan kuuluu kans hammashoito, jonka maakäräjä ja privaattihammashoito toimittaa, ja jonka maakäräjä maksaa täyesti eli osittain. ¶
Sen lisäks kuuluu terhveys- ja siukkahoito jonka kunnat toimittavat, eli kunnitten kans sopimuksitten mukhaan, ja se ylheinen huolenpito Sosiaalivirkalain mukhaan, jonka saapi sellaisen terhveys- ja siukkahoijon kans. ¶
Potilaslautakunnalta saattaa saa apua esimerkiks ¶
Sekä suulisia ette kirjotettuja valituksia selvitethään ¶
Saattaa sekä soittaa ette lähättää kirjotettuja valituksia potilaslautakunthaan. Virkamies kattoo perhään ette valitukset selvitethään eli ette oikea instansi liitethään asihaan. ¶
Potilaslautakunnala ei ole oikeuksia päättää jos siukkahoijonpersunaali on tehny jotakin väärin eli ei. Se on sen eestä kysymys vastuun toiminassa oleville eli viranomaiset kun Sosiaalihallitus. ¶
Yhteystietoja potilaslautakunthaan pittää olla missä olet saanu hoitoa ja maakäräjitten omissa veppisivuila. ¶
 ¶
Huolto ja huolonpion tarkistus, IVO (Inspektionen för vård och omsorg), on valvonanvirasto muun muassa terhveyen ja siukkahoijon alala. Heilä on tehtävänä tarkistaa ette saathaan hoitoa joka on turvalinen, hyvä laatu ja ette se toimitethaan laitten ja määräyksitten mukhaan. Aiemin tämä kuului Sosiaalihallituksen tehtävhiin. Vastuu siittä ette toimitethaan hyvvää ja turvalista huoltoa ja huolonpitoa on päämiehitten ja heän toiminassa. IVO:hon saattaa ilmottaa jos on saanu hoijonvahinkon eli kokenu puutheelisuuksia potilasturvalisuuessa hoijon eli käsittelyn yhteyvessä terhveys- ja siukkahoijon eli hammashoijon aloila. IVO tutkii tapahtumaa, mutta ei katto vain terhveys- ja siukkahoijon henkilökunnan toimintaa, mutta kans kokonaisuutta, mikä se oli joka meni väärhään ja miksi. Net arvostelevat kans mikä on tärkeä muuttaa ettei se sama tapahtuma toistu. ¶
Ilmotus saattaa johtaa ette IVO moittii ja kritiseeraa kysheessä olevaa hoitosentraalia, sairaalaa, hammashoijon vasthaanottoa, vanhuskotia eli terhveys- ja siukkahoijon henkilökuntaa. IVO saattaa kans asettaa vaatimuksia ette hoijonantaja ottaa päätöksiä toiminasta, jokka estävät ette samanlaisia tapahtumia saattaa toistua. Kaikin jokka kuuluvat terhveys- ja siukkahoijon henkilökunthaan, riippumatta jos net on töissä kunnassa, maakäräjissä eli privaatti hoijonyrityksessä, mennee ilmottaa. Pääsääntönä IVO ei tarkista tapahtumia jokka tapahtuit enemän kun kaks vuotta aikaa ja IVO:n päätöstä ei mene valittaa. Sekä ilmotus IVO:le ja heän päätös on julkiset tokymentit mitä kaikin jokka haluavat saattavat lukea. Potilassjurnaalit ja muut sellaiset tokymentit jokka kuuluvat selvittelhyyn kuuluvat sen eestä salanpion lain alle. Ilmotukset tapahtumista jokka saattavat olla rikolisia jätethään puliisile. Se saattaa esimerkiks koskea sitä ette siukkahoijon henkilökunta syytethään seksyaalisista laittomuuksista eli pahonpitelystä. ¶
Jos IVO arvostellee ette joku terhveys- ja siukkahoijon henkilökunnasta on näyttänheet selvästi sopimattomina ammatissaan, tehhään erikoinen tutkimus asiasta. Se tutkimus saattaa muun muassa johtaa siihen ette IVO anoo Terhveys- ja Siukkahoijon Vastuulautakunnalta (HSAN) ette vettää takashiin henkilökunnan lekitimasjuunin. ¶
IVO käsittelee kans lex Maria asioita missä hoijonantaja on ilmottanu tapahtumia jokka on aiheuttanheet eli olis saattanu johtaa vakahviin hoijon vahinkhoon, ja lex Sarah asioita, siis ilmotettuja epäkohtia eli riskiä epäkohthiin sosiaalipalvelun alala. ¶
Vain IVO, Jystitieombyytsmanni ja Jystitiekansleri saattavat tehhä ilmotuksia HSAN:hiin. Uuen lekitimasjuunin hakemus, uusi pätevyys ja koeaika mennee tehhä siltä ammatinharjottajalta ketä asia kuuluu. ¶
HSAN saattaa kokeila ja päättää ¶
 ¶
Jos pittää ette rikos on tehty hoijon alala saattaa tehhä puliisi-ilmotuksen. Ilmotus saattaa esimerkiks koskea ette joku on aiheuttanu muun kuoleman. Ruottissa se on hyvin harvon ette sellaiset ilmotukset johtavat syytheesheen ja rangastuksheen, koska se rikoslaissa vaaithaan niin kututun tietoisen aikomuksen eli krouvin varomattomaisuuen ennenku mennee rangastaa. ¶
Potilasorkanisasjuunit saattavat välistä auttaa asian käsittelyssä jokka koskevat valituksia. Net saattavat joissakin tapahtuksissa arvostella mihinkä instanshiin on parasta viä omat valitukset ja saattavat auttaa kirjottamhaan ilmotuksen. ¶
Diskrimineringsombudsmannen, DO, arbetar mot diskriminering. Om man anser sig osakligt särbehandlad utifrån kön, könsidentitet, könsuttryck, ålder, etnisk tillhörighet, religion eller annan trosuppfattning, funktionsnedsättning och sexuell läggning, kan detta anmälas till DO. ¶
Tiskrimineerinkiompyytsmanni eli Syrjintäompyytsmanni, DO ruottiks lyhenetty, käsittellee tiskrimineerinkiä. Jos pittää ette sitä on epäasialisesti ja erikoisesti käsitelty sukupuolen, sukupuolisen identtiteetin, sukupuolisen ilmauksen, eetnisen kuuluvuuen, uskonon eli muun uskononkäsityksen, fynksjuuniestheen ja seksuaalisen luontheen takia, sillon sen mennee ilmottaa DO:le. ¶
Se on aina maholista tuoa framile valituksia niile siukkahoijon pulitiikkerile, joila on maakäräjän eli kunnan puliittinen vastuu. ¶
 ¶
Muutamissa maakäräjissä on erikoisia potilasompyytmannia, jokka välistä kans kuttuthaan potilasompyytiks eli potilasophaaks. ¶
Jos esimerkiks on huonosti koheltu eli muula tavala ei ole tyytyväinen hoijon kans saattaa ottaa yhteyttä heihin. Potilasompyytsmanni saattaa auttaa ja ohjata sinun muuale, jos ei ole tyytyväinen vastauksen eli kohtelun kans mitä on saanu kun on ensin suorhaan kääntyny siukkahoitopersunaalhiin. ¶
Jynekolookinen sellipruuvinotto / Gynekoligisk cellprovtagning - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Ottamalla säänölisesti jynekolookisen sellipruuvin sitä saattaa suojata ittensä kohtukaulankanserista (livmoderhalscancer). Sellipruuvi otethaan alapään kohtutapista ja se saattaa varhain näyttää jos on saanu sellimuutoksia jokka saattavat johtaa kohtukaulankanserhiin. ¶
Suuriin osa sellimuutoksista mitä huomathaan on lievempiä muutoksia jokka parantuvat ittesthään, mutta muutamat häätyy ottaa pois. Hyvin epätavalisissa tapahtumissa sellipruuvi saattaa näyttää ette on saanu kanserin. Sillon kanseri pruukaa olla varhaisessa vaiheessa ja hoito saattaa tulla helpomaksi ja vähemillä sivuvaikutuksilla. ¶
Vaimoja Ruottissa kuttuthaan säänölisesti jynekolookisheen sellipruuvinothoon, niin kuttuttu screeninki. Jos sitä on 23 ja 50 vuoen välissä kuttu tullee joka kolmas vuosi. Sen jälkhiin tavalisesti joka viies vuosi siihen asti ette on täyttäny 60 vuotta. Jos sitä on yli 50 vuotta rytiinit saattavat vaihtella vähän riippuen missä sitä assuu maassa. ¶
Sitä saattaa kans saa jättää sellipruuvia jos sitä on baarmurskan eli jynekolookin tykönä missä tehhään jynekolookisen tutkimuksen muista syistä. ¶
Sitä ei tartte valmistautua milhään erikoisela tavala, mutta se on hyvä jos ei ole pitäny seksiä eli käyttäny mithään salvaa alapäässä vuorokautta ennen tutkimusta. Siinä taphauksessa pruuvin saattaa olla vaikea tulkita. Sen lisäks, sitä ei piä jättää pruuvia kun on mensi. ¶
Kun pruuvi jätethään sitä saapi riisua vaatheet ruuhmiin alapuolelta ja panna maata jynekolookisheen tutkimustoolhiin. Lääkäri eli baarmurska saattaa ottaa pruuvin vähän eri tavoila. Usseimiten käytethään pientä pinnaa, eli spatel, jolla pyhithään kohtutappia ja sitten pieni pehmeä porsta kohtukaulankanaalin alapäässä. ¶
Useasti saapi kans vastata muutamhiin kysymykshiin pruuvioton aikana. Vastaukset on tärkeät ette pruuvi analyseerathaan oikeala tavala. ¶
Tutkimus ei ota kipeästi ja viepi vain muutaman minuutin aikaa ette tehhä. Vastaus sellipruuvista pruukathaan saa kuuen viikon aikana. ¶
Pruuvinotto on vaaraton. Välistä saattaa vuotaa vähäsen jälkhiin mutta se on vaaratonta. ¶
Visa mer ¶
 ¶
Jynekolookinen sellipruuvi on pruuvi joka otethaan kohtukaulan alimasta päästä mitä kuttuthaan kohtutapiks joka johtaa vakiinhaan. Pruuvi saattaa varhain näyttää jos on sellimuutoksia jokka saattavat johtaa kohtukaulankanserhiin. Suuriin osa sellimuutoksista mitä huomathaan on keveämät muutokset jokka parantuvat ittesthään, mutta muutamat häätyy ottaa pois. Pruuvi saattaa kans näyttää kanseria, vaikka se on hyvin harvinhaista. ¶
Jos säänölisesti jättää sellipruuvia sitä saapi vahvan suojan kohtukaulankanseria vasthaan, koska sellimuutokset saatethaan löytää ennenku net on kehittynheet kanseriks. ¶
Sellipruuvi otethaan kohtukaulan alimasta päästä, kohtutapista joka johtaa ulos vakiinhaan. Livmoder = Kohtu Äggstock = Munasolu Livmoderhals= Kohtukaula Livmodertapp= Kohtutappi Slida= Vakiina ¶
Jynekolookinen sellipruuvi kuuluu terhveyskontrolhiin, niin kuttuttu screeninki, mihinkä vaimot Ruottissa tarjothaan säänölisesti. Koska sellimuutoksia saattaa huomata ja hoitaa varhain, se on johtanu siihen ette kohtukaulankanseri on huomattavasti epätavalisempi viimi 40 vuoen aikana. ¶
Jynekolookisen sellipruuvin saattaa kans jättää jos on baarmurskan eli jynekolookin tykönä ja on muista syistä tekemässä jynekolookista tutkimusta. Välistä saattaa sellipruuvi olla osana jynekolookin selvittelystä jos esimerkiks on vuotohäiriöitä, mutta se saattaa kans olla sopiva aika ette jättää screeninki pruuvin. Se saattaa olla sopiva jos kuitekki on kohta aika jättää pruuvin, eli on missanu aieman sellipruuvikontrollin. ¶
Sellimuutokset saattavat riippua siittä ette on ärrytys liimakalvossa joka johtuu bakteeriesta eli satunhaisesta viirysinfeksjuunista. Se on se tavalisiin sellimuutoksen tyyppi joka saattaa parantua ittesthään. Muut sellimuutokset jokka saattaisit johtaa kohtukaulankanserhiin, saatethaan ottaa pois pienemällä toimenpitheelä. ¶
Jos on sellipruuvi joka ei ole normaali tehhään selvittelyn ja useasti sitä kuttuthaan lääkäritutkimuksheen. Sitä saattaa sillon saa esityksen ette sellimuutokset pittää ottaa pois eli ette sitä saattaa oottaa ja nähhä jos muutokset parantuvat ittesthään. ¶
Se pruukaa mennä pitkä aika ennen ku sellimuutokset kehittyvät kohtukaulankanseriks, tavalisesti kymmenen ja jopa viistoista vuotta. Se on hyvin harvinhaista ette jo kehittyny kanseri huomathaan sellipruuvinotossa, mutta se sattuu joskus harvoin yksityistaphauksissa. Sillon kanseri pruukaa olla varhaisessa vaiheessa ja hoito saattaa tulla helpomaks ja on vähemin sivuvaikutuksia. ¶
Joka vuosi vaila 450 ruottalaista vaimoa saavat kohtukaulankanserin, mutta paljon enemän, suunile 30 000 vaimoa, saavat tion ette heilä on sellimuutoksia. ¶
 ¶
Kaikki vaimot 23 ja 50 vuoen välissä saavat kutun sellipruuviothoon joka kolmas vuosi. Sitten saathaan kutun joka viies vuosi kun on 50 ja 60 vuoen välissä. Jos sitä on yli 50 vuotta saattaa aika kutuitten välissä vaihtella vähän riippuen missä sitä assuu maassa. Vaimot jokka on aiemin saahneet hoitoa sellimuutoksista saattavat tarvita sellipruuvikontrollia kans jälkhiin 60 vuoen. ¶
Kuttu lähätethään siihen atreshiin mihinkä sitä on manthaalikirjotettu ja se on aina vapa osalistua eli ei. ¶
Kun on saanu kutun baarmurskalta sellipruuvi otethaan lähimäisessä baarmurskavasthaanotossa, joka kans kuttuthaan äitihoijonsentraaliks. Usseimiten saapi tietyn aijan jonka sitä saattaa puukata uuesti ja vaihtaa. Vississä paikoissa saattaa kans puukata muuhun vasthaanothoon. ¶
Jos jättää sellipruuvin jynekolookisen tutkimuksen yhteyvessä, esimerkiks jynekolookin tykönä eli preventiivineuvon annon yhteyvessä, sillon pruukathaan pruuvit rejistreerata siksi ette saapi seuraavan tarjouksen sellipruuvikontrollista jälkhiin kun on menny kolme eli viis vuotta. ¶
 ¶
Jos on alle 23 vuotta sitä ei saa kuttua sellipruuvikontrolhiin. Sellimuutokset on sinänsä aika tavaliset ennen 23 vuoen ikkää, mutta suuriin osa katoaa ittestä niin nuorissa vaimoissa. Se on äärettömän harvinaista ette kohtukaulankanseri kehittyy niin varhain. Jos on osalistunu jynekolookisheen sellipruuvikontrolhiin ja on ollu monta normaalia sellipruuvia kun sitä täytti 60 riski on hyvinki pieni riski ette sitä myöhemin elämässä kehittää kohtukaulankanserin. ¶
Jos ei koskhaan ole pitäny seksiä sitä ei tarvitte jättää sellipruuvia. Kohtukaulankanseri tullee vain vaimoile jokka on pitänheet seksiä ja jokka sillon on saahneet vissin tyypin HPV, hymaani papilloviirys, tartunan. ¶
Jos on homoseksuaalinen se mennee hyvin ette käyä säänölisissä sellipruuvinkontrollissa koska viirys joka saattaa aiheuttaa sellimuutoksia luultavasti saattaa tartuttaa kans vaimosta vaimhoon. ¶
Jos on saanu koko kohtun poisleikatuksi, mitä kuttuthaan tutaaliseks hysterektomiks, sitä ei tartte käyä sellipruuvikontrollissa, koska kohtutappi kans on täysin poistettu leikkauksessa. Mutta jos leikkaus tehtiin sen takia ette oli kohtukaulankanseri eli sellimuutoksia kohtukaulassa sillon pittää jatkaa käyä kontrollissa. Sillon otethaan pruuvi vakiinan ylimästä osasta. ¶
Jos on epävarmana minkälaisesta leikkauksesta mistä sitä on ollu mukana eli mitä on otettu pois sitä saattaa kysyä siittä kliniikassa missä leikkaus tehtiin. Baarmurska baarmurskavasthaanotossa eli äitihoijonsentraalisssa saattaa useasti kans auttaa saahmaan framile tämän informasjuunin. Jos on epävarma se on parempi ette varmuuven vuoks ottaa pruuvin. ¶
 ¶
Sitä ei tartte valmistautua sellipruuvhiin milhään erikoisela tavala, mutta pittää välttää samlaakia eli käyttää kräämää eli voijetta vakiinassa vuorokauen ennen tutkimusta. Sellipruuvi saattaa muuten tulla vaikeaks tulkata. Sitä ei piä myös jättää pruuvia kun on mensi. ¶
Tutkimusta ennen sitä tarvittee poistaa vaatheet ruuhmiin alapuolelta ja panna maata jynekolookisheen tutkimustoolhiin. Pruuvinottaja, joka on lääkäri eli baarmurska, erottaa varovaisesti vakiinan seinät tavalisila jynekolookisila instrymentilä jokka pitävät olla ruuhmiinlämpimiä. ¶
Kuinka pruuvi otethaan saattaa vaihtella vasthaanotosta vasthaanothoon. Tavalisiin on ette yks puu- eli plastipinna, eli spateli, pyhithään kohtutappia vasthaan ja sitten käytethään pientä pehmeätä porstaa kohtukaulankanaalin alimaisessa päässä. ¶
Pruuvinotto mennee kätevästi ja tavalisesti vain joku minuutti. Se ei pruukaa ottaa kipeästi. Jokku saattaavat tuntea ilkeätä oloa, mutta se mennee kätevästi yli. ¶
Useasti saapi kans vastata kysymykhsiin pruuvioton yhteyvessä, esimerkiks ¶
Tiot lähätethään pruuvin kans ja helpottavat laburatuurien tekemhään arvostelun. ¶
Kohtukaulan liimakalvo vuotaa helpola ja se on tavalista ette sitä saapi pienen ja vaarattoman vuoon jälkhiin tutkimuksen. Vuoto katoaa noin päivän jälkhiin. ¶
Pruuvinotto on täysin vaaraton ja se mennee hyvin ette tehhä pruuvin vaikka on raskhaana. Sitä pruukathaan kehottaa ette jätethään pruuvi viimisthään 15:la raskhausviikola koska yks selvittely poikkeavasta pruuvista saattaa olla vaikeampi jos raskhaus on menny kauas. ¶
 ¶
Kuuen viikon sisälä sitä pittää saa preivin missä on pruuvivastaus, mutta välistä se saattaa mennä pitemphään. Suunile 95 pruuvia 100:sta on ilman sellimuutoksia ja arvostelthaan normaaliks. Vastauksen saathaan sillon suorhaan kotia laburatuuriesta. ¶
Jos pruuvi jätethään jynekolookivasthaanotossa eli preventiivimeetelinvasthaanotossa se on usseimiten se joka on tehny pruuvioton joka on vastuussa ette sitä saapi vastauksen. ¶
Harvinhaisissa taphauksissa pruuvia ei ole menny analyseerata, esimerkiks jos siinä oli paljon mensiverta. Sillon sitä tulthaan kuttumhaan uutheen sellipruuvinothoon. ¶
Jos pruuvi näyttää jonkinlaisia sellimuutoksia asia selvitetheeän lissää. Jos on lieviä sellimuutoksia ja on täyttäny 30 eli 35 vuotta, ikäraja riippuu siittä missä assuu maassa, sillon tutkithaan tavalisesti pruuvia varsin viirystestin kans. Testi kontroleeraa jos on HPV, hymaani papillomviirys, tyyppi, joka on riskin vaikuttaja kohtukaulankanserile. Vain net joila samala aikana on tämä HPV-tyyppi tarttevat sillon tulla tutkimuksheen. Jos on keveitä sellimuutoksia jokka ei sisälä sellaista viirystä sitä ei tarvitte ottaa uutta sellipruuvia kun vasta vuoen myöhemin, ¶
Kun se koskee vaimoitten kaikkia sellimuutoksia, jokka on alle 30 eli 35 vuotta, kehotethaan nykysin ette jynekolooki tutkii asiaa, mutta se sattuu kans ette joissaki paikoissa maassa sen eestä kuttuthan uutheen sellipruuvinothoon baarmurskan tykönä. Vaimot jokka on yli 30 eli 35 vuotta ja joila on muita sellimuutoksia kun net helppoimat, niitä kehotethaan kans ette jynekolooki tutkii. ¶
Säänöliset sellipruuvikontrollit antavat vahvan suojan kohtukaulankanseria vasthaan, mutta se ei ole täyelinen. Sitä saattaa saa kohtukaulankanserin vaikka sellipruuvit on olheet normaalit, mutta se on hyvin harvinhaista. Paitti ette käyä sellipruuvikontrollissa säänölisesti sitä pittää aina kans hakea hoitoa jos saapi vuotoja kun on samlaaki, jos toistuvasti saapi vuotoja mensin välissä, eli jos saapi vuotoja jälkhiin kun mensit on loppunheet täysin. ¶
Sitä saattaa aina soittaa siukkahoijoneuvonthaan ja kysyä mihinkä saattaa kääntyä. ¶
Ette jättää sellipruuvin saattaa olla vaativaa. Sitä saattaa esimerkiks tuntea rauhattomuutta sinä aikana kun oottaa pruuvin vastausta. Sillon se saattaa olla hyvä ajatella ette sellipruuvinotot on keino millä suojaa kanseria vasthaan. Net muutokset jokka huomathaan saattaa suuriin piirthein aina ottaa pois yhelä yksinkertasela toimipitheelä ja sillä tavala ei tartte kehittää kanseria tulevaisuuessa. ¶
Se on hyvin epätavalista ette yks pruuvi näyttää ette sitä on kehittäny kanserin. Net harvat kerrat kun kanseria huomathaan sellipruuvikontrollissa pruukaavat olla niin varhaisessa vaiheessa ette hoito tullee helpomaks ja saapi vähemin sivuvaikutuksia. Sellipruuvin kautta sairhauen saattaa huomata ja riski ette tulla vakavasti sairhaaks tullee pienemäks. ¶
Pruuvin jonka sitä jättää sellipruuvinotossa pruukathaan säästää. Esimerkiks saattaa uusia pruuvia verrata vanhoitten kans ja eri asioita mennee seurata jälkhiin päin. Pruuvit saatethaan sen lisäks käyttää tutkimuksheen eli muihiin asihoin mitä yks tutkimuseettinen komitea on hyväksyny. Jos ei halua ette pruuvia säästethään tulevaisuutheen sitä saattaa sanoa sen sille joka ottaa pruuvin, ja se hukathaan sen jälkhiin. ¶
Tietoja pruuvinotosta säästethään kans kvaliteerejisterissä, joka käytethään apuna parantaa hoitoa. Jos ei halua ette omat tiot käytethään sellaisheen sitä saattaa vaatia ette net otethaan pois. ¶
Second opinion, toisen lääkärin arvostelu / Second opinion, en andra läkarbedömning - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Jos on käyny lääkärissä ja saanu tion sairhauesta, joka merkittee ette sitä häätyy ottaa vaikeita metesiinisiä päätöksiä, sillon saattaa olla oikeus uutheen metesiinisheen arvostelhuun muulta lääkäriltä, niin kuttuttu second opinion. Se merkittee ette on maholisuus saa tutkimuksen muulta lääkäriltä kun se kenheen sitä ensiks kääntyi. Tavote second opinionila on ette sitä pittää olla varmana ette sitä saapi sen hoijon ja kohtelun joka parhaiten soppii ittele. ¶
On oikeus second opinionhiin jos ¶
Esimerkiks sitä saattaa saa oikeuen second opinionhiin jos on kanseri eli joku sairhaus hermosysteemissä. Sitä aina saattaa kysyä omalta lääkäriltä jos on maholisuus saa second opinionin. ¶
Tavalisiin on ette sitä saapi kohata lääkärin eli hoitotiimin muussa sairalassa kun se mitä sitä ensin vieraili siinä maakäräjässä missä sitä assuu. Jos on toivheita ette tulla jonku erikoisen lääkärin tykö eli kliinikhiin Ruottissa sillon maakäräjä missä sitä assuu on velvolinen maksamhaan toisen metesiinisen arvostelun, vaikka se merkittee ette sitä häätyy matkustaa toisheen maakärähjään. Kotimaakäräjä pittää kans maksaa reisukostanuksen. ¶
Jos haluaa hakea second opinionin sitä saattaa kysyä mihinkä sitä saattaa kääntyä kysymyksen kans omalta lääkäriltä eli joltaki muulta eustajalta siinä vasthaanotossa missä sitä on saanu ensi metesiinisen arvostelun. ¶
Sitä saattaa kans kontaktata potilaslautakunnan eli potilasompyytsmannin siinä maakäräjässä missä sitä assuu ja saa informasjuunia mihinkä sitä saattaa kääntyä ja saa second opinionin. Lue lissää: Jos ei ole tyytyväinen huolon kans. ¶
Prostaatan kuospruuvi – prostaattabiopsi / Vävnadsprov av prostata - prostatabiopsi - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Kuospruuvi (vävnadsprov) prostaatasta, eli prostaattabiopsi, merkittee ette lääkäri ottaa hyvin pieniä palasia prostaatan kuosta ja sitten se saattaa niitä tutkia. ¶
Sitä saattaa saa tehhä pruuvin sen takia ette lääkäri haluaa tutkia jos on kanseriselliä prostaatta rauhasessa. ¶
Pruuvi lähätethään laburatuuriymhiin missä se analyseerathaan. Lääkäri ilmottaa sitten tulokset pruuvista. ¶
Kuospruuvin yhteyessä sitä saapi tavalisesti yhen anttibiotikkatapletin. Välistä sitä saapi matkhaan yhen anttibiotikkatapletin kotia jonka saapi ottaa muutaman tiiman tutkimuksen jälkhiin. Se on hyvin tärkeä ette ottaa tapletit koska net estävät infeksjuunia. ¶
Jos on alerkinen johonki sortin anttibiotikhaan sillon se on tärkeä ette selittää sen ennen tutkimusta. ¶
Jos on tiabeettes, syntymävika syämessä, eli jonkinlainen vaiva syänklaffitten kans sillon se on tärkeä ette sitä ilmottaa hyvässä aijassa ennen tutkimusta vasthanothoon. Se koskee kans jos sitä on veriohentava metesiinin eli korttisoonitapletin hoijossa. ¶
Just ennen tutkimusta sitä käypi tualetissa ja tyhjentää suolen ja ploosan. ¶
Tutkimuksen aikana sitä makkoilee vasemalla puolela britsilä. Lääkäri alottaa tuntemalla prostaattaa viemällä sormen peräsuolheen. Sitten viethään yltraäänisavva varovaisesti muutaman senttimetrin peräsuolheen. Se ei ota kipeästi mutta saattaa tuntua ilkeältä. Yltraäänisavvassa on kanaali jonka kautta lääkäri viepi neulan sisäle millä otethaan pruuvia prostaatasta. Suuriin osa kokkee vain hyvin pientä kipua eli ei yhtään kipua. Mutta jos pittää ette se ottaa kipeästi sitä saattaa saa paikalispuututuksen. ¶
Tutkimus ottaa suunile vartin. ¶
Se on tavalista ette sitä jälkhiin saapi verta siemennestheesheen (sädesvätska), kusheen, eli ulostuksheen (avföring). Se ei ole merkkinä ette jotakin on väärin. Sitä saattaa kans tuntea vähän kipua ja suorhaan jälkhiin tuntea kusihoppua. ¶
 ¶
Prostaatta on rauhanen joka on ympäri kusiröörin ylä ossaa varsin kusiploosan alla. Prostaatta rauhasen fynksjuuni on ette luoa kuljetusnestettä spermiele. Sitä saattaa saa jättää prostaatan kuospruuvia mitä sitten tutkithaan jos niissä on kanseriselliä. ¶
Kuospruuvi on hyvin pieniä kuospalasia joita otethaan ja tutkithaan. Kuospruuvi kuttuthaan kans biopsiks. ¶
Se on olletikki kahessa tilantheessa kun kuospruuvia pruukathan ottaa. Ensimäinen on jos se niin kuttuttu PSA-arvo on noussu. PSA on yks aine jota prostaatta prutyseeraa ja levittää verikulkhuin. Tavalisela verikoela PSA-arvo kontroleerathaan. PSA-arvo saattaa olla noussu jos on prostaattaisonus. Muut syyt korkeamphaan PSA-arvhoon saattaa olla jos on infeksjuuni eli tulehus prostaatassa, mutta kans jos on prostaattakanseri. Noussu PSA siis ei ole varma merkki prostaattakanserista. ¶
Toinen tilane on kun on kovenus prostaatassa, mikä saattaa olla merkki prostaattakanserista. Sen koveman alueen lääkäri saattaa huomata tuntemalla prostaatta rauhasta sormela peräsuolen kautta. Prostaatta on muutaman senttimetrin peräsuolenreijästä ja tivhiisti suolen etuseinän läheisyyessä. Tavalisesti prostaatta tuntuu sileältä. ¶
Net kuospalaset jokka otethaan prostaatta rauhasesta lähätethään mikruskooppisheen tutkimuksheen joka antaa vastauksen jos on kanseria prostaatassa eli ei. Kanserikuos arvostelthaan sitten yhen skaalan mukhaan mitä kuttuthaan Gleason. ¶
 ¶
Kuospruuvin yhteyessä sitä saapi tavalisesti yhen anttibiotikkatapletin. Välistä sitä saapi matkhaan yhen anttibiotikkatapletin kotia jonka saapi ottaa muutaman tiiman tutkimuksen jälkhiin. Se on hyvin tärkeä ette ottaa tapletit koska net estävät infeksjuunia. Jos on alerkinen jonku sortin anttibiotikhaan, esimerkiks pensiliinhiin, on tärkeä ette ottaa yhteyttä sen kliniikan eli vasthaanoton kans missä tutkimus tulthaan tekemhään. ¶
Jos sitä käyttää verenohentavaa metesiiniä kun Waran tyyppiä sitä pittää ilmottaa vasthaanotole sen vähhiinthääns viikon ennen tutkimusta. PK-arvo veressä häätyy keritä korisjeerata, siis ette veri saattaa hyytyä kun tavalisesti. Se on lääkäri joka on ortineeranu Waranin joka pittää valvoa ette tuusi vähenethään ennen tutkimusta. ¶
Vasthaanotto häätyy saa tietää hyvässä aijassa jos on vika syänklaffissa, syntymävika syämessä eli klaffipruteesi. Sama asia jällaa jos on ollu bakteerieinfeksjuuni syänklaffissa. Jos on tiabeettes eli korttisoonitapletin hoijossa net on kans tärkeä ette ilmottaa vasthaanotole. Anttibiotikkahoito häätyy sovittaa jokhaisen henkilön erikoishiin vaivhoin. ¶
Itte tutkimus ottaa suunile vartin ja saatethaan useasti tehhä ilman puututusta. Se on aika yksinkertanen ja kätevä tutkimus mitä kohta kaikin saattavat tehhä. ¶
Just ennen tutkimusta sitä menthään tualethiin tyhjentämhään suolen ja ploosan. Muutamissa sairaloissa sitä on saattanu ennen tutkimusta saa yhen niin kututun mikrulavemangin, jonka sitä on pitäny ottaa kotona. ¶
Kun sitä tutkithaan sitä makkoilee vasemala puolela britsin päälä. Ruuhmiin alaosa on paljas ja hantuuki peittää alapään. Lääkäri alottaa tuntemalla prostaattaa sormela peräsuolen kautta. Prostaatta on tavalisesti tasanen, kiinteä ja vähän elastinen. Jos prostaatta tuntuu kovemalta ja möyhkysemältä kun tavalisesti se saattaa olla merkki kanserista. ¶
Sitten tutkithaan prostaattaa yltraäänen avula. Niin kuttuttu yltraäänisavva viethään varovaisesti vähän matkaa peräsuolheen, ja läääkäri käyttää muutaman minuutin ette tutkia prostaattaa. Yltraäänisavva on noin 20 senttimetriä pitkä, mutta vain sen kärkiosa viethään sisäle muutaman senttimetrin. Savvan tiameetteri on suunile 2,5 senttimetriä. ¶
Savva sisältää yhen yltraäänisäntarin. Se lähättää yltra-aaloja jokka sitten reflekteeraintuvat ruuhmiin sisäishiin orkaanhiin. Yltraääniaalot viethään taatturhiin joka muuttaa net kuviks, jota lääkäri sitten saattaa kattoa kuvasjärmissä. Kuva on mustavalkonen ja kuvvaa prostaattaa läpileikattuna. ¶
Sen jälkhiin otethaan kuospruuvia rauhasesta. Yltraäänisavvassa on kanaali mihinkä biopsineula viethään sisäle. Neula on muutama millimetriä tiameetterissä. Se painethaan suolen liimakalvon läpi ja sitte prostaathaan. Yltraäänikuvala, joka on kuvasjärmissä, lääkäri saattaa sihata neulan ette se tullee täysin oikehaan paikhaan. ¶
Neulassa on säiliö joka kätevästi painethaan prostaathaan ja täytethään prostaattakuoksela. Usseimiten lääkäri painaa monta kertaa ette saa pruuvia monesta prostaatan paikoista. Se on tavalista ette otethaan pruuvia kaheksan ja kahentoista välissä. ¶
Itte yltraäänisavva ei anna kipua mutta saattaa tuntua vähän ilkeältä. Kun se painethaan prostaattaa vasthaan sitä saattaa tuntea kusihoppua. Sen takia on hyvä ette on tyhjentäny rakon eli ploosan ennen tutkimusta. Kun kuospalaset otethaan ulos biopsineulala se saattaa tuntua ilkeältä ja välistä ottaa kipeästi. Kohta kaikin jokka on olheet mukana pruuviotossa kokevat ette net on vain tuntenheet hyvin pientä kipua eli ei yhtään kipua. On maholista saa paikalispuututuksen jos kipu tullee liian suureks. ¶
On hyvä ette juopi paljon ja viruttaa rakon eli ploosan puhtaaks ja sillä tavala välttää kusitien infeksjuunin. ¶
Verta siemennestheessä, kusessa ja ulostheessa on tavalista jälkhiin tällaisen tutkimuksen ja ei ole merkkinä ette jotakin on vikkaa. Sitä saattaa kans tuntea vähän kipeää ja tuntea ette on kusihoppu suorhaan perhään. ¶
Verta siemennestheessä saattaa sattua pitemän aijan, välistä monta viikkoa. Verta kusessa ja ulostheessa pruukaa mennä yli muutamassa päivässä. ¶
Vaikka on saattu anttibiotikkaa ehkäisevässä tarkotuksessa sitä saattaa välistä saa infeksjuunin joka tullee bakteeristä. Riski on suuriin viikon aijan jälkhiin tutkimuksen. Jos on korkea feeperi ja tuntee ette on kipeä pittää suorhaan kontaktata lääkärin eli hakeutua akyythiin. ¶
Silmäntulehus lapsila - mitäs saattaa tehhä itte? / Ögoninflammation hos barn - vad kan man göra själv? - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Se on tavalista ette lapsila on silmätulehuksia eli inflamasjuunia, useasti viirysinfeksjuunin yhteyessä kun vilustus eli lentsu. Silmänvalkea tullee punaseks ja iriteeraintuu ja se valoaa paksua räämettä silmästä, joka useasti on keltasen färinen. Tavalisesti silmä näyttää paisunheelta. Enimäksheen se parantuu ittestä viikon aikana ilman hoitoa. Silmätulehus tartuttaa helpola. ¶
Lapsi saattaa kans saa tulehuksen silmhään muista syistä. Se saattaa riippua ette se on alerkinen reaksjuuni eli ette lapsi on tärväintyny eli saanu roskaa silhmään. Tulehus eli inflamasjuuni on yks keino ruuhmiila ette puolustaa itteä. ¶
Lapsila joila on silmätulehus punasitten silmitten kans ja vähän tahnaa ja räämettä helpoman lentsun kans ei tarvitte olla kotona esikoulusta jos net muuten voivat hyvin. Lapsi joka kulkee esikoulua pittää olla niin virkku ette se jaksaa osalistua aktiviteethiin. Lapsi ei tartte olla kotona jos sillä on alerkiivaivoja silmässä. ¶
Jos lapsen silmä tahnaa kiini ja sitä häätyy pyhkiä märkää silmästä monta kertaa päivässä sillon lapsela on vahva infeksjuuni. Enimäksheen molemat silmät on iriteerattuja ja se saattaa märkiä. Lapsi pittää sillon olla kotona esikoulusta ei aivan sen takia ette se tartuttaa, mutta kans ette lapsen silmää pittää pestä monta kertaa päivässä. Lapsi saattaa mennä takashiin lapsiporukhaan kun se vahva tulehus on parantunu ja silmässä ei ole märkää ennää. ¶
Silmäinfeksjuuni tartuttaa helpoiten pienitten lapsitten kesken koska net leikkivät niin lähelä toisia. Smitta leviää muun muassa kun lapsi hieroo silmiä ja sitten ottaa leeksaakista eli koskee muita lapsia. Koululapsela ei ole yhtä läheinen kontakti, mutta kun on vahva silmäinfeksjuuni se saattaa silti olla paras ette pysyä kotona jos silmät on ärriyntynheet eli iriteeraintunheet. ¶
Jos lapsela on märkää silmässä se on hyvä ette pestä silmää niin useasti kun tarvittee tavalisela veelä. Käytä kompressia eli pumpulia ja pese silmän ulkoloukosta sisäle päin. ¶
Silmäinfeksjuunia saattaa ehkäistä kun on tarkka pesemhään käsiä jos moni lähimiljöössä on lentsussa eli vilustuksessa. Se on kans hyvä jos sekä kotona ette esikoulussa muutethaan hantuukia useasti. ¶
Se on tavalista ette vastasyntynheelä lapsela on keltasen mallinen rääme silmissä, mikä saattaa riippua siittä ette sillä on ahtaamat kyynelkanaalit kun vanheemila lapsila ja raahvaila. Pese puhtaaks silmä ulkopuolisen silmäloukosta sisäisheen päin kompressila eli pumpulisutila joka on vähän tuore haileasta kraanaveestä eli suolaliotuksesta. ¶
Silmätulehukset jokka ei ole menheet yli viikossa saattava tarvita hoitoa anttipiotikalla. Sitä saattaa kontaktata hoitosentraalin. Kahen päivän anttipiotikan hoijon jälkhiin infeksjuuni ei ennää tartuta ja lapsi saattaa mennä takashiin esikouhluun. ¶
Ei piä oottaa ette ottaa yhteyttä hoitosentraalin kans jos lapsela on hyvin vahva tulehus ja märkii paljon. Sama koskee jos lapsi on valon herkkä eli on vaikeamat vilustusvaivat. Jos lapsela on vaikeat vaivat vain yhessä silmässä ja sitä eppäilee ette lapsen silmä on saattanu tärväintyä pittää varsin ottaa yhteyttä hoitosentraalhiin. ¶
Jos vastasyntynheelä lapsela on silmätulehus pittää ottaa yhteyttä hoijon kans suorhaan. ¶
Sitä saattaa aina soittaa siukkahoijonneuvonthaan mistä saapi neuvoja. ¶
Potilaslaki / Patientlagen - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
Potilaslaki on otettu framile sulle joka olet potilas. Siinä kuvathaan ette sie piät saa informasjuunia sinun sairhauvesta ja mikkä hoijot on olemassa. Sillon sie saatat kans olla matkassa päättämässä sinun hoijosta. Sie saatat kans tietää missä sie saatat valita sen hoijon mitä tarttet. ¶
 ¶
Riippumatta kuka sie olet ja mikä tausta sulla on pittää huoltohenkilökunta antaa sulle sen informasjuunin mitä tarttet. Se merkittee esimerkiks ette sie saatat tarttea tulkkia eli kirjotettua informasjuunia, ennen kun ymmärät kuinka yks tutkimus toimitethaan. ¶
Informasjuuni pittää olla sovitettu sinun tilantheesheen ja sinun omhiin eelytykshiin. Se on tärkeä ette sie piät ymmärtää ja olla osalinen sinun hoijossa. Sie valittet itte kuinka aktiivinen sie haluat olla, mutta sulla on aina maholisuus puhua mistä haluat. ¶
Kun tunnet ette sie ymmärät mikkä altternatiivit ja maholisuuet sulla on sie saatat antaa sinun suostumuksen, eli muula tavala ilmasta yhen joon eli kyllä. Sie saatat kans valita ette sanoa ei siihen hoithoon mitä sulle tarjothaan. Sie saatat muuttaa mielipiettä vaikka sie olet antanu luvan tietyle hoijole. ¶
Lapsila pittää kans olla maholisuus ilmasta mielipitheensä. Jos lapsi on pieni se saattaa tapahtua lasten huolonantajan kans. Mutta sen vanheempi lapsi on sen tärkeämpi ette se itte saapi olla mukana päättämässä omasta hoijosta. Se on tärkeä ette lapsi kans ymmärtää informasjuunin ette se saattaa olla aktiivisesti mukana ja ottaa päätöksiä hoijosta. ¶
Sie piät saa informasjuunia ¶
Välistä saattaa olla niin ette sinun lähimäiset on net jokka tarttevat saa informasjuunia sinun hoijosta. Salaissa pion takia lähimäiset saavat informasjuunia vain jos sie itte olet matkassa käynissä eli olet antanu luvan siihen. ¶
Akyytti tilantheessa, jos sie esimerkiks olet tyrmässä ja et saata antaa sinun suostumuksen, sillon sie saat hoitoa jos sinun elämä on vaarassa. ¶
 ¶
Sie piät saa informasjuunia minkälaista hoitoa sinun maakäräjä saattaa tarjota ja jos sie saatat saa hoitoa muussa maakäräjässä. ¶
Mutta sie saatat kans valita minkä avohoijon haluat Ruottissa. Se merkittee ette sie saatat valita hoitosentraalia eli avonaista spesialistihoijon vasthaanottoa sinun käynile eli tutkimuksele. Esimerkkiä avvoimesta spesialistihoijosta on harmaa kaihileikkaukset (gråstarrsoperationer). ¶
Ei ole merkitystä jos hoijonantaja on julkinen eli privaatti niin pitkhään kun maakäräjä maksaa hoijon. ¶
Valita kuuluvuutta hoitosentraalhiin kuttuthaan välistä listaukseksi. Mutta sulla on aina maholisuus mennä mihinkä hoitosentraalhiin haluat koko Ruottissa. Hoitosentraalissa sie saatat kans valita fastan lääkärikontaktin. ¶
Sie saatat kans valita korkean spesiaaliseeratun avohoijon yhessä rekiuunisairalassa jossakin muussa maakäräjässä, esimerkiks kun seurathaan kanserihoijon tuloksia. ¶
Kun haet hoitoa muussa maakäräjässä se on sinun metesiiniset tarpheet jokka päättävät koska sie saat hoitoa. Lääkäri arvostellee sinun metesiiniset tarpheet. Sie piät saa avohoitoa samala villkoorila kun net jokka on manthaalikirjotettuna (folkbokförda) siinä maakäräjässä. Se merkittee esimerkiks ette sie maksat yhtä paljon potilasmaksoa kun kaikki muut jokka hakevat avohoitoa. Sie saat itte maksaa reisut ja olon kun sie valittet hoitoa muussa maakäräjässä. ¶
Sie joka tulet muusta maakäräjästä et ole osana vakkuutustakuusta siinä maakäräjässä minkä valittet. ¶
 ¶
Jos sulla on elämän uhkaava eli erittäin vakava sairhaus eli vahinko ja seisot vaikean metesiinisen päätöksen eessä sie saatat tahtoa uuen metesiinisen arvostelun. Sen sie saat yheltä muulta lääkäriltä kun se joka sulla jo on. Se uusi lääkäri saattaa olla sinun kotimaakäräjästä eli muusta maakäräjästä. ¶
Uuen metesiinisen arvostelun kostanukset maksaa sinun kotimaakäräjä. ¶
 ¶
Jos on remissin vaatimus avoimessa spesialistihoijossa sinun kotimaakäräjässä eli siinä maakäräjässä missä haet hoitoa sulla häätyy olla remissi sinun hoitosentraalista. ¶
 ¶
Jokhaisessa maakäräjässä on potilaslautakunta joka auttaa sinua jos sie et tunne olevan osalistunu sinun hoithoon eli muula tavala et ole tyytyväinen hoijon kans. Potilaslautakunta saattaa esimerkiks auttaa sinua saahmaan yhteyttä vastuussa olevan hoitohenkilökunnan kans ja saa informasjuunia kuinka sie ilmotat sen mitä olet kokenu. ¶
Mammugrafi / Mammografi - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Mammugrafi on rinnan rönkkitutkimus erikoisela rönkkitekniikala joka antaa tetaljirikhaita kuvia. ¶
Tutkimus mennee tehhä ehkäisevässä tavoitheessa osana terhveystutkimusta, niin kuttuttu screeninki, eli kun vaimo itte eli lääkäri on tuntenu jonku muutoksen rinnassa. ¶
Sitä ei piä osalistua mammugrafitutkimuksheen terhveyskontrollina, jos on raskhaana eli jos lääkäri eppäilee ette on pahka rinnassa. ¶
Ei tarvitte valmistautua milhään erikoisela tavala. ¶
Tutkimus tehhään useasti mammugrafieenheetissä, joka saattaa olla oma vapa osa eli sairalan rönkkiaavteelninkin yhteyvessä. Mammugrafita tehhään kans erikoisissa rintavasthaanotoissa ja vississä hoitosentraalissa. ¶
Ensiks sitä saapi vastata johonki rönkkisysterin kysymykshiin jos on vaivoja rinnoissa eli jos sitä syöpi metesiiniä jokka sisältävät hormoonia. ¶
Sitten sitä saapi riisua vaatheet ruuhmiin yläosasta ja siukkasysteri kattoo rintoja ja nuteeraa jos on näkyviä muutoksia, esimerkiks suurempia syntymämerkkiä eli arpia aiemista leikkauksista. Se saattaa näkyä rönkkikuvassa ja vaikeuttaa arvostelua. ¶
Sitä seisoo rönkkitutkimuksen aikana, ja pannee yhen rinnan kerrala sjiivan pääle joka sisältää niin kututun kuvatetektorin. Rinta litistethään yhen muun sjiivan avula ette se tullee aika litteäks. Se tekkee ette kuva tullee selvemäks samala kun ette säteilytuusin mennee pittää matalalla. Käsivarren sitä saapi pittää ylhäälä ja levätä konetta vasthaan kun pari kolme kuvvaa otethaan. Sitten toistethaan sama prosetyyri toisen rinnan kans. ¶
Se saattaa tuntua epämielyttävältä eli ottaa kipeästi vähän aikaa kun rintaa litistethään. ¶
Tutkimuksen jälkhiin sitä voipi kun tavalisesti. ¶
Visa mer ¶
 ¶
Mammugrafitutkimuksessa rönkäthään rintoja, tekniikala joka antaa hyvinki tetaljeerattuja kuvia. ¶
Mammugrafin tehhään joko ehkäisevänä terhveyskontrollina, niin kuttuttu screeninki, eli koska vaimo itte eli lääkäri on tuntenu yhen pahan rinnassa. Joka vuosi tehhään Ruottissa enemän kun 500 000 rintarönkkäyksen tutkimusta. ¶
Sosiaalihallitus rekomenteeraa mammugrafita vaimoile jokka on 40 ja 74 vuoen välissä. Maakäräjät tarjoavat kaikile vaimoile 50 ja 69 vuoen välissä tekemhään mammugrafitutkimuksen. Suuriin osa läänistä tarjoavat kans lisätutkimuksia niile porukoile jokka on 40 ja 74 vuoen välissä, mutta se vaihtelee koska sitä alethaan kuttumhaan ja kuinka pitkhään tutkimukset jatkuvat. Nuoremile vaimoile se on tavalista ette tutkimukset tehhään vuoen ja yhen ja puolen vuoen kausina. Vanheempia kuttuthaan usseimiten joka toinen vuosi. ¶
Näissä terhveyskontrollissa saatethaan huomata rintakanseritymöörin ennen kun se on keriny aiheuttaa symptoomia, eli ennenku sen ees saattaa tuntea rinnassa. ¶
Tietheeliset tutkimukset on näyttänheet ette vaimoile, jokka osalistuvat mammugrafin terhveystutkimuksheen rintakanserin kuolevaisuus vähenee 40 prusentila. ¶
Myöhäisen huomauksen vaara on ette kanseri on keriny levitä, ja sillon tarvithaan enemän ja vaikeaman käsittelyn, kun jos tymööri huomathaan varhain. ¶
Vaimon rinta ei ole tasanen konsistensissä. Se riippuu siittä ette on olemassa sekä maitorauhasia ette rasvakuosta rinnassa, ja se tekkee ette net tuntuvat epätasasilta. Viienkymmen iässä rinta rullee pehmeämäks koska maitorauhaset kehittyvät takashiin ja rasvakuos korvaa sen. ¶
Rinnat muuttuvat hormoonimuutosten kans, joka tapahtuu vaimon mensikausina, ja saattaa tuntua täysin erinlaiselta riippuen koska niitä tutkithaan. Päivän jälkhiin viimisen mensipäivän saattaa olla hyvä päivä omatutkimuksele, koska rinnat pruukaavat sillon olla pehmeät ja helpot tutkia. ¶
Kaikki vaimot pitävät itte säänölisesti tutkia omia rintoja. Se on sopiva valita tietyn päivän joka kuukausi ette helpomin saattaa verrata mitä sen tuntee. Hyvä tilaisuus saattaa olla tysjissä koska se on helpompi tuntea kun rinta on saipuassa. Parasta on jos tuntee sekä kun seisoo ette kun makkoilee. ¶
Jos huomaa pahan eli tivhiimän paikan kuoksessa sitä saattaa tulla rauhattomaks ja olla vaivoissa, mutta usseimiten se on hyvänlainen muutos, olletikki nuoremila vaimoila. Se saattaa olla systa, siis yks ploosa täytetty nestheelä, eli hyvänlainen paksunta siekuoksessa (bindväv). ¶
Muutos rintarauhasessa saattaa kans olla rintakanserin seurauksia. Rintakanseri on yks tavalisimista vaimon kanserimuoista. Joka vuosi suunile 7 000 vaimoa ja 40 miestä Ruottissa saavat rintakanserin. Rintakanserin riski nousee kun vanheenee. ¶
Tavalinen rintakanserin symptoomi on pahka rinnassa eli kainalossa. Toinen on ette yks rintanisä/ rinnanpää, eli iho vetäytyy sisäle. ¶
Epätavalisia symptoomia on ymmärtämätön rinnan punehtus eli paisunta, haava joka ei parane eli verisekotettu neste rintanisästä. ¶
Kaikki rinnan muutokset pittää ottaa vakavasti ja antaa lääkärin tutkia. Sitä saattaa kääntyä yhteen hoitosentraalhiin, vaimoterhveyshoithoon eli erikoisheen rintavasthaanothoon joka on joissaki suuremissa sairaloissa. Lääkäri tuntee tarkon rintaa ja päättää jos mammugrafitutkimusta tarvittee tehhä. ¶
 ¶
Mammugrafi tehhään useasti mammugrafieenheetissä, joka saattaa olla oma vapa osa eli sairalan rönkkiaavteelninkin yhteyvessä. Tutkimus tehhään kans erikoisissa rintavasthaanotoissa ja vississä hoitosentraalissa. ¶
Se rönkkiaparaatti eli -kone mitä käytethään on erikoisesti mookattu sillä tavala ette se saattaa antaa hyviä kuvia rinnankuoksesta heijon rönkkisäteilyn avula. Vississä tapahtumissa sen saattaa huomata kanseritymööriä, jokka ei ole kun jonku millimetrin suuria. ¶
Sitä ei tartte valmistautua milhään erikoisela tavala. Ensiks saapi vastata muutamhaan kysymyksheen ja sanoa jos on ollu vaivoja rinnoissa, eli jos sitä syöpi metesiiniä missä on hormoonia. Sitä saapi kans riisua päälysruuhmiista ja siukkasysteri kattoo rintoja ja nuteeraa jos on näkyviä muutoksia, esimerkiks syntymämerkkiä eli arpia aiemista leikkauksista. Se saattaa näkyä rönkkikuvissa ja sen mennee väärin tulkata ette se on kanseritymööri. ¶
Sitten sitä saapi mennä rönkkikonheele ja seisoa sen eessä. Yks rinta kerrala panthaan sjiivan pääle joka sisältää kuvatetektorin. Rinta litistethään sitten läpinäkyvän sjiivan kans joka painethaan rintaa vasthaan. Sitä saapi pittää käen ylhäälä ja levätä sitä konetta vasten sillä aikaa kun kaks kolme kuvvaa otethaan. Se on tärkeä ette sitä seisoo aivan rauhassa. Sitten toistethaan sama prusetyyri toisen rinnan kans. Koko tutkimus kestää 15-30 minuuttia, itte kuvanotto viis ja piian kymmenen minuuttia. ¶
Se saattaa tuntua epämielyttävältä eli ottaa kipeästi lyhyn aijan kun rinta prässäthään yhteen, siis litistethään. Mutta sen häätyy tehhä, koska kuva saapi pareman kvaliteen ja tutkimus tullee luotettavamaks. Sen lisäks matalampaa sätetuusia mennee käyttää kun jos rintaa ei litistettäis yhteen. ¶
Usseimiten se on kaks rönkkilääkäriä jokka riippumatta toisista arvostelevat mammugrafikuvia. Se lissää arvostelun luotettavuutta. Jos net löytävät mithään joka ei näytä olevan niinku se pittää olla, sitä kuttuthaan takashiin uutheen tutkimuksheen. Sillon otethaan lissää mammugrafikuvia ja sitä tutkithaan kans ylttraäänelä. ¶
Lääkäri saattaa kans ottaa pruuvin muutoksesta. Jos se on pieni muutos joka on vaikea tuntea pruuvin saatethaan ottaa uuen mammugrafitutkimuksen yhteyvessä eli ylttraäänen avula. Ohun neulan pistethään muutoksheen ja sellipruuvi imethään ulos. Pruuvi lähätethään mikruskooppisheen tutkimuksheen. Kaikki tämä tehhään sen takia ette olla varmana siittä jos on kyse kanserista eli ei. ¶
Vastaus mammugrafitutkimuksesta lähätethään suorhaan kotia kahen viikon aikana, jos sitä on kuttuttu terhveyskontrolhiin. Jos sitä on remiteerattu mammugrafhiin sitä saapi tietoja tutkimustuloksista omalta lääkäriltä. ¶
Jokkut vaimot saavat hormoonihoitoa klimakteerin aikana ja jälkhiin eli kun net syövät p-pilleriä. Sellainen hoito vaikuttaa rinnankuosta ette se tullee tivhiimäks mikä tekkee ette mammugrafikuvvaa on vaikeampi arvostella. Se on sen takia tärkeä ette sanoa jos sitä syöpi metesiiniä joka sisältää hormoonia. ¶
Se säteilymäärä mitä sitä saapi mammugrafitutkimuksessa on niin pieni ette sitä ei pietä merkittävän mithään riskiä eli vaaraa. Sen lisäks on jatkuva tekninen kehitys minkä tavote on ette vähentää säteilytuusia lissää. Sitä ei piä venyttää eli viivyttää mammugrafitutkimusta kun on saanu kuttun, eli jos on huomanu muutoksen omassa rinnassa. ¶
Mammugrafitutkimuksen mennee hyvin tehhä vaikka on olemassa rintaimplantaattia. Siinä ei ole vaaraa ette implantaatti menis rikki, mutta koska rintoja ei mene litistää samala tavala kun jos on ilman implantaattia sen saattaa tarvita yksityisele sovitetun tutkimuksen. Useasti mammugrafin kompleteerathaan tuntemalla läpi koko rinnan ja ylttraääni tutkimus lisänä. ¶
Tutkimuksessa pruukathaan käyttää ylttraääntä sen eestä kun mammugrafita, jos on hyvin nuori. Se riippuu siittä ette rinnan rauhasenkuos on niin tiivis ette mammugrafikuvat on vaikea tulkata. Ylttraääni antaa sillon varmeman vastauksen. ¶
Jos lääkäri eppäilee ette on olemassa pahka rinnassa sillon pruukathaan välttää mammugrafita koska se sillon on tuskalista litistää rintaa. Sen eestä se saattaa olla hyvä ette tehhä ylttraäänitutkimuksen, jolla näkkee jos on märkää mitä tarvithaan tyhjentää. Kun infeksjuuni on käsitelty sitä pittää tehhä mammugrafi tutkimuksen. Se on erikoisen tärkeä jos sitä on vanheempi. ¶
Jos on raskhaana sitä ei piä tehhä terhveystutkimusta, niin kuttuttu screeninkiä, mammugrafila. Mutta jos huomaa ette on muutos rinnassa sitä pittää aina kontaktata hoijon ja kätevästi saa tutkimuksen, vaikka sitä on raskhaana. Sillon tutkimus pruukaa alkaa ylttraäänelä ja jos tarttee kompleteerathaan mammugrafila. ¶
Vattatauti pienilä lapsila – mitäs sen saattaa tehhä itte? / Magsjuka hos små barn - vad kan man göra själv? - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Kun lapset on vattatauvissa se on tavalista ette net oksentavat ja on tiareeta. Niilä saattaa kans olla vatta kipeä ja feeperiä. Vattatauti riippuu useasti infeksjuunista joka on tullu viiryksestä. Pienilä lapsila meinathaan tässä tekstissä sellaiset jokka on korkeinthaan viis-kuus vuotta. ¶
Vaivat pruukaavat alkaa pari päivää jälkhiin kun lapsi on smitaattu, eli saanu tartunan, ja se tullee kätevästi. Useasti moni perheessä eli esikoulussa tulevat kipeäks. Tavalisesti infeksjuuni mennee yli muutamassa päivässä. Oksentamiset pruukaavat loppua vuorokauen sisälä, mutta tiareet saattavat kestää viikon. ¶
Sitä menettää nestettä ja suolaa oksentamisesta ja tiareesta. Pienet lapset on hyvin paljon herkempiä kun raahvaat nestheen menetyksestä. Jos pieni lapsi menettää enemän nestettä kun se saapi ruuhmiisheen se saattaa kätevästi tulla kehnomaks. Korkea feeperi tekkee ette lapsi menettää vielä enemän nestettä. Sen takia on tärkeä ette antaa juomaa aina alusta asti infeksjuunin aikana. Nuoriimat lapset on ekstra herkkiä nestheenpuutheele. ¶
Jos lasta imetethään sitä pittää jatkaa. Sitä pittää imettää useamin kun tavalisesti. Vaikka lapsi jatkaa oksentamista sitä pittää jatkaa imettämistä useasti. Sama koskee lasta jota syötethään pullola. Jos lapsi ei halua imeä sitä saattaa pruuvata ette pumpata ulos maijon ja antaa lusikala sitä. Sitä saattaa lypsää rintaa käsin eli pumpula. Sopivia pumppuja saattaa ostaa aputeekista. ¶
Jos lapsela on suuret tiareet se ei riitä ette lapsi saapi rintamaitoa, lapsi tarttee sillon saa kans nestheenkorvausta. ¶
Jos lapsi oksentaa paljon sillon nestekorvaus on sitä parasta. Nestekorvaus lapsile on myytävänä aputeekissa. Koska nestheessä on suolaa niin ruuhmiin nestebalansi tullee takashiin hyvälä tavala. ¶
Jos lapsi oksentaa paljon tarvithaan antaa suunile kaks teelusikkaa nestettä joka viies minuutti. Vuorokauen aikana tarttee enemän nestettä kun sitä uskoo, esimerkiks saattaa ykvuotias tarvita rapea litran. ¶
Välistä lapsela saattaa olla helpompi saa muun sortin juomaa. Sillon saattaa yrittää sen kans, koska se on tärkeämpi kun mikhään muu ette lapsi saapi nestettä. Sitä pittää kyllä välttää liian sokerisia juomia, kun esimerkiks läski eli safti, koska liian paljon sokkeria saattaa antaa paheman tiareen. Ei myöskhään antaa lightjuomia koska net ei sisälä yhtään sokkeria. ¶
Se on tavalista ette oksenuket loppuvat ensin ja tiaree saattaa jatkua vähän aikaa lissää. Jos lapsela on tiaree ja jos lasta imetethään sitä jatkaa imettämistä kun aiemin. Jos lasta ei imetetä, sitä saattaa antaa äitimaijonkorvausta, riisi- eli maisivelliä, riippuen lasten iästä. Alottakaa antamalla pieniä määriä kerrala ja sillä tavala kattoa ette lapsi säilyttää ruoan. ¶
Kun lapsi haluaa alkaa syöhmään se on hyvä ette antaa tavalista ruokaa ja sekottaa lisärasuaa. Jos haluaa pruuvata jotaki joka seisottaaa vattaa sitä saattaa antaa lapsile, jokka on yli kuus kuukautta muuruuttisoppaa, tehty muuruttipyreestä ja veestä. Ajatelkaa ette frykti eli hetelmä antaa ulostusta joka on löysää ja vaikeamassa tiareessa pittää välttää täysjyvävelliä. Oottakaa fiiperirikhaan ruoan kans ette lapsi on tullu täysin terhveeks. ¶
Jos oksenukset tulevat takashiin, antakaa uuesti nestekorvausta, mutta olkaa huomaavia jos lapsi tullee laiskaks eli vaikuttaa kummaliselta. ¶
Koska vattatauti on erittäin tartuttava se on hyvä jos lapsi ja kaikin muut perheessä pesevät nestesaipuala käet ennen syöntiä ja jälkhiin tualetin käynin ja ette kaikila on oma hantuuki eli käyttävät paperihantuukia jonka aina viskathaan jälkhiin käytön. Sitä saattaa kans useasti pyhkiä tualettia. ¶
Jos lapsela on plöijat eli vaipat se on hyvä ette panna käytetyt plöijat plastipushiin ennen ku net viskathaan suuppatynnyrhiin. Jälkhiin käyttöä puhista hoitopöyän ja pese tarkoin käet jälkhiin plöijanvaihton. ¶
Lapsi pittää olla kotona kun se oksentaa eli on tiaree. Jos lapsi käypi esikoulussa eli perheetaakiksessa se saattaa mennä takashiin sinne kun se ei ole oksentanu eli ollu tiareeta kahteen vuorokautheen. ¶
Sitä pittää hakea hoitoa hoitosentraalissa eli akyyttivasthaanotossa varsin jos lapsela on taahjaan tiareetä ja oksenusta ja näyttää merkkiä ette on nestheenpuute, siis on huomattavan väsynheenä ja ei ole kiinostunu ympäristöstä, pissaa vähän ja ei jaksa eli harvoin leikkii. Sitä pittää kans hakea hoitoa suorhaan jos lapsela paitti oksenus ja tiaree on korkea feeperi eli hyvin kipeä vatta, eli jos tiaree on sekotettu veren eli slemmin kans. ¶
Sitä pittää soittaa siukkahoijonneuvonthaan eli ottaa yhteyttä hoitosentraalhiin jos lapsi ei ole tullu paremaks vuorokauen sisäle, eli jos lapsi vattatauvin jälkhiin on pirteä ja halukas mutta on ollu löysi vatta enemän kun kaks viikkoa. ¶
Jos lapsi, joka on alle kuus kuukautta, saapi oksenusta ja tiareeta sitä pittää aina kontaktata siukkahoijoneuvonan eli hoitosentraalin. ¶
Jos lapsi on saanu tiareen ulkomaanmatkan yhteyvessä sitä pittää kontaktata hoitosentraalin eli lastenlääkärivasthaanoton. ¶
Vaitiolovelvolisuus ja sekretessi / Tystnadsplikt och sekretess - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Kun kääntyy hoithoon se on tärkeä ette tuntee luottamusta sille henkilökunnale ketä kohtaa. Luottamus on tärkeä sen takia ette sillon saattaa tuntea turvaa ja tohtii puhua avvoimesti niistä vaivoista eli symptuumista mitä on ja sillä tavala saa sen hoijon mitä tarvittee. Sen takia kaikila, jokka on töissä terhveys- ja siukkahoijossa, on vaitiolovelvolisuus. Perusprinsiippi on ettei kukhaan hoijon alala saa jättää ulos tietoja ilman ette sitä itte on hyväksyny net. Se koskee esimerkiks tietoja sairhauesta mitä potilhaala on, se hoito mitä saapi eli omasta privaatista tilantheesta. ¶
Siukkahoijon alala on sama sekretessisuoja kaikile potilhaile ja riippumatta jos on oikeus eli ei olla Ruottissa. ¶
Vaitiolovelvolisuutta ohjaa julkisuus- ja sekretessilaki niile jokka on valtion, maakäräjän ja kunnan töissä, mutta net jokka on töissä privaatti työnantajan tykönä pitävät seurata vaitiolovelvolisuuen sääntöjä mikkä on potilassuojalaissa. Se joka rikkoo vaitiolovelvolisuutta saattaa saa tuomion tuomioistuimessa eli muula tavala saa rangastuksen niiltä viranomhaisilta joila on hoijon valvonta. ¶
Sairalan eli hoitosentraalin persunaalila on vaitiolovelvolisuus. Se on vain net jokka hoitavat potilasta jokka saavat puhua toisitten kans potilhaan terhveystilantheesta eli henkilökohtaisista oloista. Se merkittee esimerkiks ette lääkäri saapi keskustella potilhaan hoijosta koleekan kans vain sillon jos net hoitavat sammaa henkilöä. ¶
Vaitiolovelvolisuus koskee kaikkia persunaalia ketä kohtaa hoijossa. Riippumatta jos se on julkinen eli privaatti hoito, ja riippumatta jos se on lääkäri, siukkasysteri eli atministratiivinen persunaali. Tulkila ja kääntäjilä, jokka on terhveys- ja siukkahoijon toimessa, on kans vaitiolovelvolisuus. Vaitiolovelvolisuus jällaa kans niitä jokka on töissä aputeekissa. ¶
Lait merkittevät ette ei ees lähimäisilä ole oikeus tietää mitä sanothaan ja tapahtuu sairalassa, jos ei haluta ette net pitävät tietää sen. Sitä pruukathaan saa kysymyksen persunaalilta kenele net saavat jättää ulos tietoja. Sillon sitä itte päättää ketä net saavat informeerata. Esimerkiks saattaa leikon eessä sanoa persunaalile ette net saavat selittää kuinka leikko on menny, esimerkiks yhele lähimäiselle, ennenku sitä itte on heräny. ¶
Lapsile jällaa ette huoltajala tavalisesti on oikeus ottaa ossaa oman lapsen hoijosta ja tietää mitä seisoo jurnaalissa. Mutta kun lapsi tullee vanheemaks, tonoorinkina, vaaithaan useasti ette lapsi pittää hyväksyä siihen. ¶
Jos sitä siukkahoijossa eli sosiaalipalvelussa eppäilee ette lapsi tärväintyy huoltajan tykönä, eli ette huoltaja ei saata suojata lasta, sillon ei jätetä jurnaalia ulos. ¶
Potilasjurnaalit kuuluvat kans sekretessin alale ja ainuat jokka saavat lukea jurnaalia on se persunaali joka hoitaa potilasta mitä jurnaali koskee. Ei siinä ole merkitystä jos jurnaali on tietokonheessa eli jos se on kirjotettu paperile. ¶
 ¶
Vaikka sekretessi ja vaitiolovelvolisuus on kattava ja laaja sekretessiä saattaa silti rikkoa tietyissä tilantheissa, ilman ette potilas antaa hyväksyntää. Se saattaa esimerkiks jällata jos ¶
Kun se koskee rikoksen eppäilyä, joka on niin vakava, ette se antaa vähhiinthääns yhen vuoen fankilaa sillon on hoitopersunaalila oikeus rikkoa vaitiolovelvolisuuen tekemällä puliisi-ilmotuksen rikoksesta ja vastata sekä puliisi- ette syyttäjäviraston kysymykshiin. Esimerkkiä sellaisista rikoksista on murhaa, raiskaus ja krouvvi väkivalta. On kans olemassa vissiä trafiikkirikoksia missä on matalampi rikosskaala, esimerkiks rattijuoppous, mitä hoitopersunaalila on oikeus ilmottaa. ¶
Kun se koskee lapsia tehhään poikkeuksia vaitiolovelvolisuuesta jos hoitopersunaali eppäilee ette tehhään rikosta lasta kohti. Se saattaa koskea pahonpitelyä eli seksuaalista laittomuutta. ¶
Jos hoitopersunaali eppäilee ette lapsi loukkaintuu persunaali pittää ilmottaa sellaiset eppäilyt sosiaalipalvelhuun, joka tekkee tutkimuksen ja piian puliisi-ilmotuksen. Se jällaa kans jos on olemassa tutkimus käynissä jostakin asiasta joka koskee ali-ikäsen suojan tarvetta. Hoitopersunaalila on sillon velvolisuus jättää ulos tietoja jokka saattavat vaikuttaa tutkimuksheen. ¶
Kun se koskee pieniä lapsia se on huoltaja joka päättää jos tiot saapi jättää ulos eli ei. Kun lapsi tullee vanheemaks ja sen saattaa pittää kypsänä tästä perspektiivistä sillon lapsi saapi itte päättää jos hoitopersunaali saapi jättää ulos tietoja ja kelle. Sitä ei siis ole olemassa yhtään erikoista ikäraijaa koska lapsi saapi itte päättää, mutta sen päätethään henkilöstä henkilhöön. Se saattaa merkitä ette huoltaja ei saa tietää lasten terhveystilantheesta. ¶
Sitä päättää itte jos terhveys- ja siukkahoito saapi jättää ulos tietoja mistä sairhauksista sitä kärsii eli minkälaisen hoijon sitä on saanu. Mutta jos sitä on kipeä ja hakkee siukkakorvausta vakkuutuskassasta sillon hoitopersunaali saapi jättää ulos tietoja mitä tarvithaan ette arvostella jos on oikeus siukkakorvauksheen. ¶
Se jällaa kans jos sattaa saamhaan vahinkon eli sairhauen ja haluaa saa enemän korvausta omasta vakkuutuspuulaakista. Sillon vakkuutuspuulaakila on oikeus lukea ja ottaa ossaa tioista mitä tarvithaan ette arvostella jos on oikeus korvauksheen. ¶
Vaikka on vissiä tilantheita kun hoitopersunaali saapi rikkoa vaitiolovelvolisuutta se on vain poikkeus tapahtumia. Perusajatus on ette vaitiolovelvolisuus on potilhaan suojaks. ¶
Jos sitä potilhaana eppäilee ette joku hoitopersunaalissa on rikkonu vaitiolovelvolisuutta sitä saattaa ilmottaa sen puliisile eli Sosiaalihallituksele. Se saattaa johtaa siihen ette herätethään syytheen sitä henkilöä kohti ja se saapi tuomion. ¶
Hoitovalinta / Vårdval - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Ruottissa saattaa itte valita primäärihoion, eli siis mihin hoitosentraahliin eli tohturin vasthaanotole sitä halva kuulua. Useasti sielä kans saattaa valita fasta tohturin. Vanhemat valitteva avomen (öppen) hoitovasthaanoton lapsilheen. Vissistä iästä lähtien, ja se saattaa vaihtella maakäräjitten ja seu´uitten välilä, nuori saattaa itte valita. ¶
Siihen saattaa olla eri syitä ette itte halva valita hoitosentraalin eli tohturin vasthaanoton. Sitä piiain halva mennä semmosen tykö joka esimerkiksi ¶
Se hoitosentraali eli tohturin vasthaanotto jonka sitä valittee saapi olla missä vain omala maakäräjä- eli seutualuheela. ¶
Joissaki taphauksissa omat maakäräjät oon kirjottanhee sopimuksen muitten maakäräjitten kans, ja niissä taphauksissa senki maakäräjän hoitosentraalille saattaa listata ittensä. ¶
Yksittäisiä käyntiä saattaa aina tehä jonku muunki maakäräjän hoitosentraalilla ja sillon se maakäräjä saapi makson siltä maakäräjältä jossa sitä assuu. Reisukostanukset häätyy itte maksaa jos hoitokarantti ei jällaa. ¶
Hoitovalinthaan kuuluva niin privaatit ko maakäräjitten omat hoitosentraalit eli tohturin vasthaanotot. Jos se oon privaatti vasthaanotto, sillä häätyy olla sopimus maakäräjitten/seu´un kans. ¶
Hoitolaatua koskeva samat vaatimukset riippumatta siittä annethaanko hoito privaatilta eli julkiselta hoitoatarjoavalta. ¶
Jos se hoitosentraali eli tohturin vasthaanotto, jonka sitä oon valinu, ei saata ottaa vasthaan useampia pasienttiä, maakäräjät saattava auttaa oornaahmaan paikan jonossa. Valinan saattaa kans tehä uuesti, jos sitä jostaki syystä oon muuttanu mieltä. ¶
Jos sitä tarttee spesialistin hoitoa, sitä saattaa valita avomen hoitovasthaanoton eli siukkatuan. Vississä taphauksissa tarttee remissin. ¶
Se mitenkä hoito oon orkaniseerattu ja mitenkä hoitovalinta eli terhveysvalinta tehhään saattaa vaihtella maakäräjitten/seu´uitten välilä. ¶
Jos et ole tytyväinen hammashoithoon / Om man inte är nöjd med tandvården - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Jos sulla oon valittamista hammashoiosta, oon olemassa eri instansia mihin kääntyä. Mihin sitä kääntyy, riippuu siittä minkä asian kans sitä ei ole tytyväinen ja siittä minkä kans halva apua. Usseimissa taphauksissa valitukset ja maholiset väärinkäsitykset saattaa selvittää ko oon yhtheyessä siihen joka oon antanu hammashoitoa. ¶
Jos ei pääse yhtheisymmäryksheen eli jos oon kyse väärin hoitamisesta eli vammoista, häätyy piiain kääntyä jonku toisen puohleen, esimerkiksi maakäräjitten potilaslautakunnan, privaattihammaslääkäritten luottamuslautakunnan, Sosiaalihallituksen eli Potilasvakkuutus LÖF:in puohleen. ¶
Huolimatta siittä kenen puohleen sitä kääntyy, saattaa olla hyvä tahtoa kirjotetun vastauksen sen takia ette estää väärinkäsityksiä. ¶
Ensikäessä sitä saattaa valittaa suohraan sille joka oon sinut syynäny eli hoitanu. Kyse saattaa esimerkiksi olla siittä ette sie et ole tytyväinen siihen työhön joka oon tehty, ette sinua oon koheltu väärin eli sie piät ette sie olet joutunu maksamhaan liikaa. ¶
Jos sie et halva olla kontaktissa siihen joka oon sinut hoitanu eli jos tet että pääse yhtheisymmäryksheen, sie saatat kääntyä vasthaanoton kliniikki- eli toiminanjohtajan puohleen. Sitä saattaa kans kontaktata oman maakäräjän/seu´un kansanhammashoitojohtajan eli jonku muun joka sielä vastaa kansanhammashoiosta. ¶
Joka maakäräjillä eli seu´ula (region) oon kans niin kuttutu potilaslautakunta, jota kans joskus nimitethään luottamuslautakunnaksi. Potilaslautakunta ottaa vasthaan valituksia ja mielipitheitä muumuassa kohtelusta, tiaknoosista, lääkityksestä, hoiosta, maksoista ja sekretessikysymyksistä. Lautakunnassa istuu politiikkeriä mutta virkamiehet käsittelevä valitukset. Potilaslautakunnan jäsenillä ja virkamiehilä oon vaitiolovelvolisuus. ¶
Potilaslautakunta antaa neuvoja ja tukea sille joka tarttee valittaa kansanhammashoiosta eli hoiosta jonka maakäräjät eli seutu kokohnaisuuessa eli osittain oon maksanu. ¶
Potilaslautakunta informeeraa kans siittä mihin saatat kääntyä erityyppisissä asioissa ja saa net selvitetyksi. ¶
Potilaslautakunthaan kääntyminen ei maksa mithään. Mithään aikaraijaa asian vanhenemiselle ei ole olemassa. ¶
Jos sie ei halva ottaa kontaktia sen kans joka sinut oon hoitanu eli jos tet että pääse yhtheisymmäryksheen, sie saatat kääntyä vasthaanoton kliniikki- eli toiminanjohtajan puohleen. ¶
Jos olet käyny privaatti hammaslääkärin tykönä joka oon Privaattihammaslääkärit-orkanisasuunin jäsen, sie saatat kans kääntyä jonku Privaattihammaslääkäritten luottamuslautakunnan puohleen. Saatat kans kääntyä luottamuslautakunnan puohleen jos olet käyny hammashoitajan eli hammashykienistin tykönä jos se oon semmosen hammaslääkärin töissä joka kuuluu Privaattihammaslääkärhiin. ¶
Privaattihammaslääkäritten luottamuslautakuntia oon monila eri paikkakunnila maassa ja net antava ehotuksia siittä mitenkä hammaslääkärin kans saattaa sopia. Jos privaattihammaslääkäri ei nouattais niitten ehotusta, hään ei saa olla matkassa yhistyksessä Privaattihammaslääkärit. Normaalisti luottamuslautakunta ei selvitä taphauksia jokka oon vanhemat ko kaks vuotta. ¶
Oikean luottamuslautakunnan kans kontaktin saamiseksi, sie saatat soittaa Privaattihammashoion tiottamisheen (-upplysningen). Jos sie et ole tytyväinen luottamuslautakunnan päätöksheen, sie saatat valittaa siittä Privaattihammaslääkäritten keskheisheen luottamuslautakunthaan. ¶
Privaattihammaslääkäritten webpaikalta sie saat tietoa siittä mihinkä kääntyä jos sulla oon valittamista. Sieltä saattaa kans tehä haun (sök) siittä oonko hammaslääkäri Privaattihammaslääkärit-jäsen. ¶
Jos hammaslääkäri ei ole Privaattihammaslääkäri-jäsen, luottamuslautakunthiin ei saata kääntyä. Asiaa saattaa kuitenki aijaa oikeustietä, mutta sillon häätyy olla tietonen siittä riskistä ette joutuu maksamhaan niin omat ko vastapuolen oikeuskostanukset jos häviää asian. ¶
Sie saatat kans kääntyä maakäräjitten potilaslautakunnan puohleen ko olet ollu privaattihammaslääkärin hoiossa jos toiminta kokohnaisuuessa eli osittain oon maakäräjiten rahottama. Kysseessä saattaa esimerkiksi olla vasthaanotto jonka toiminta oon lapsi- ja nuorisohammashoito. ¶
Potilaslautakunnan puohleen käänythään kans ko oon kyse hammashoiosta joka oon privaatti mutta jossa hammaslääkärillä eli hammashykienistilä oon sopimus maakäräjitten kans hammashoiosta joka oon osa siukuushoitoa rajotetulla ajala. ¶
Sosiaalihallituksheen saattaa ilmottaa taphauksen eli henkilön joka oon sinut käsitelly. Sillä ei ole mithään merkitystä jos henkilö oon kansanhammashoion töissä eli privaatistin töissä. ¶
Ilmotuksen häätyy tehä kahen vuen sisälä hoitamsien jälkhiin ja sen häätyy olla kirjalinen. Ensikäessä ilmotuksen saapi tehä itte potilas, mutta omhaiset ja lähheiset saattava kans tehä ilmotuken jos sitä ei itte pysty tekehmään. ¶
Niin ilmotus Sosiaalihallituksheen ko Sosiaalihallituken päätös oon julkinen asiapaperi jonka kuka vain saattaa lukea. Potihlaitten surnaalille ja semmosille asiapaperille jokka kuuluva selvityksheen oon kuitenki sekretessi. ¶
Sosiaalihallitus saattaa antaa kritiikkiä hammashoitopärsunaalile ja se saattaa kans ilmottaa henkilöitä Terhveys- ja siukkahoion vastuulautakunnale (-ansvars-), HSAN. Sen häätyy tehä jos oon kyse siittä ette topata rytinit eli työmenetelmät joissa saattaa olla riskiä. ¶
HSAN saattaa harkita (pröva) ja päättää: ¶
Sosiaalihallitus ja HSAN ei ota kantaa siihen saapiko korvausta. Jos sie piät ette sie olet saanu vamman/loukkaintunnu ko sinua oon hoiettu, rahalista korvausta häätyy hakea Potilasvakkuutuksesta LÖF. ¶
Ilmotuksen Sosiaalihallituksheen saattaa kans tehä jos oon ylheisesti valittamista. Se saattaa olla kritiikkiä orkanisasuunia kohthaan eli ylheisesti puutheita potilasturvalisuuessa. Valitukset häätyy selvittää puolueettomasti, eikä sitä tartte itte tietää kuka oon tehny virhheen eli mikä se oon joka ei ole toiminu hyvin. ¶
Silloinki pittää kääntyä Sosiaalihallituksen puohleen jos halva ette omasta surnaalista jotaki poistethaan. ¶
Kansanhammashoito eli privaatti vasthaanotto oon velvolinen ilmottamhaan ittensä Sosiaalihallituksheen jos joku vamma/loukkaintuminen sattuu eli jos jollaki oon riski loukkaintua pahasti hammashoiossa. Se tehhään Lex Maria-mukhaisesti. ¶
 ¶
Jos sitä loukkaintuu ko oon saanu hammashoitoa, saattaa joskus olla oikeus saa rahalista korvausta potilasvakkuutuksesta, joka kaikila hammashoitovasthaanotoila häätyy olla. Eikä se pellaa mithään rollia jos loukkaintuminen oon tapahtunnu kansanhammashoiossa eli privaatti hammashoiossa. Korvausta saattaa saa loukkaintumisesta joka oon tapahtunnu niin syynin ko hoitamisen yhtheyessä. Tämä jällaa vaikka loukkaintuminen olis tapahtunnu jonku erheyksen takia, sen takia ette jokku laitheet oon särkynhee eli jos sitä oon saanu väärän tiaknoosin ja sen takia loukkaintunnu. ¶
Joitaki esimerkkiä siittä koska saattaa saa korvausta Potilasvakkuutuksesta: ¶
Korvaus jota saattaa maksaa saattaa koskea esimerkiksi fyysistä eli psyykkistä kärsimistä, ekstra hammashoitokostanuksia ja reisukostanuksia loukkaintumisen takia ja menetetyn työtulon korvausta. ¶
Hammashoithoon kuuluu kuitenki aina riski saa prupleemia joita ei saata estää. Se ette hoitaminen ei tuota toivottua tulosta eli sitä joutuu kokehmaan paljon särkyä ko hammas oon veetty pois eli korjattu, oon esimerkkiä semmosesta jota ei saata estää. Siittä ei saata saa korvausta. ¶
Esimerkkiä siittä koska ei saa korvausta: ¶
Jos sitä ei saa korvausta loukkaintumisesta eli kärsimisestä niin se oon ussein sen takia ette sitä ei saatettu estää. ¶
Sitä tekkee itte ilmotuksen Potilasvakkuutuksheen LÖF. Ilmotuksen saattaa kans omhainen eli joku lähheinen tehä jos sitä ei itte saata tehä. ¶
Ilmotuksen häätyy tehä kolmen vuen sisälä siittä ko sai tietää ette rahalista korvausta loukkaintumisesta saattaa vaatia. Vakkuutuspuulaakilla häätyy kans olla maholisuus arvioija ette oon kyse loukkaintumisesta. Sen vakkuutuspuulaaki tekkee sen hammaslääkärin surnaalitten ja rönkkikuvitten avula joka loukkaintumista oon tutkinu. ¶
Jos halva ilmottaa luokkaintumisen/vamman joka oon tullu ko oon käyny kansanhammashoiossa, sen saattaa tehä Maakäräjitten keskinhäisen (ömsesidig) vakkuutuspuulaakin Potilasvakkuutuksheen, LÖF. Niitten webpaikala oon plankettia jokka täytethään ko tekkee ilmotuksen ja sieltä saattaa lukea enämpi siittä mikä jällaa sille ette korvausta saattaa saa. Informasuunia ja apua saattaa kans saa potilaslautakunnalta ilmotuksen tekemisen kans. ¶
Jos sie et ole tytyväinen Potilasvakkuutuksen päätöksheen, siittä saattaa valittaa Potilasvammalautakunthaan (-skade-). Enämpi tietoa Potilasvammalautakunnasta oon Potilasvakkuutuksen LÖF:in webpaikala. ¶
Jos hammaslääkäri oon orkanisasuuni Privaattihammaslääkäritten jäsen, sie saatat kääntyä sinne ilmotuksen tekemisen kans. Tämä jällaa vaikka vamma olis tapahtunnu hammashykienistin eli hammashoitajan tykönä jos hään oon töissä hammaslääkärille joka oon Privaattihammaslääkärit-jäsen. Privaattihammaslääkäritten kotisivula oon enämpi tietoa siittä mihinkä kääntyä. ¶
Jos hammaslääkäri ei ole Privaattihammaslääkärit-jäsen, sitä häätyy ottaa selvile mihinkä vakkuutuspuulaakhiin ilmotus lähätethään. Helpointa oon kysyä omalta hammaslääkäriltä, mutta sitä saattaa kans kääntyä Potilasvakkuutusföreninkin PFF, puohleen, ette saapi tietoa siittä mihinkä ilmotus jätethään. Tämä jällaa kans jos oon käyny privaatti hammashykienistin tykönä. ¶
Jos sitä oon saanu etukätheen arvaamattoman sivuvaikutuksen eli vamman jostaki lääkheestä hammashoitamisen yhtheyessä, saattaa olla oikeus saa korvausta Lääkevakkutuksesta. Lääkevakkuutus oon vakkuutus joka kaikila jokka valmistava ja tuova maahan lääkheitä Ruottissa oon. Vamman häätyy ilmottaa Lääkevakkuutuksheen kolmen vuen sisälä siittä ko sai tietää ette vamma toennäkösesti oon tullu lääkheestä. ¶
 ¶
Jos oon saanu väärää hoitoa, hoitovamman eli sitä ei ole tytyväinen hammashoithoon jonka oon saanu ulkomaila, siittä ei saata tehä ilmotusta Ruottissa. Sen siihan ilmotus tehhään siinä maassa jossa syyni eli hoitaminen oon tapahtunnu. ¶
Vakkuutusturva oon ussein huonompi muissa maissa ja tavalisuuessa maholisuuet saa apua kans oon pienemät. Pohjosmaila oon kuitenki vakkuutusturva joka muistuttaa sitä mikä Ruottissa oon. ¶
Ruottin kansaliset vähemistöt ja niitten kielet / Sveriges nationella minoriteter och minoritetsspråk - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Ruottinsuomalaiset, juutalaiset, roomit, saamelaiset ja tornionlaaksolaiset on Ruottin kansaliset vähemistöt eli minuriteetit. Se merkittee ette heilä on pitkänaikanen kieli- ja kulttuurinen yhteenkuuluvuus kansalisessa yhteisössä. Se on jokhaisen henkilön asia ette päättää jos sitä kuuluu yhteen näihiin kansalishiin vähemisthöön eli ei. Kyse on minkä porukan kans sitä itenttifieeraa itteä ja tuntee yhteenkuuluvuutta. ¶
1999 valtiopäivät tunnustit nämät viis porukkaa kansalisena vähemistönä. 2010 tuli uusi laki joka vahvistaa kansalisitten vähemistöitten oikeuksia ja vähemistökielitten asemaa. ¶
1177 Huolto-opas ja Umo.se julkasevat tekstiä terhveyvestä, huolosta ja oikeuksista hoijossa kahelatoistala tunnustetula varieteteetilä viien kansalisen vähemistöitten kielistä. ¶
Met olema seuranheet Kieliraatin rekomentasjuunia kun olema tehneet käänöksiä, ja tekstit on tarkistettu yhteisymmäryksessä vähemistöitten eustajitten kans. ¶
Erityistä hammashoitoavustusta saattaa saa jos esimerkiksi oon ¶
Tulkkauspalvelu / Tolktjänst - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Terhveys- ja siukkahoitopersunaali on velvolinen ette jättää informasjuunia, joka on henkilöä kohti sovitettu. Persunaali häätyy ottaa huomhioon muun muassa minkälainen kulttuurinen eli kielelinen tausta on olemassa. Se merkittee ette persunaali, jos tarvittee, pittää käyttää tulkkia kun net informeeraavat. Sitä saattaa itte vaatia ette saa tulkin, jos ei kukhaan kysy, jos tarvittee sellaisen. Sillon sitä kääntyy kunthaan, jolla on vastuu maahanmuuttajatulkista. ¶
Maahanmuttajat jokka tarvittevat tulkkia terhveys- ja siukkahoijon kontaktissa on useasti lähimäisiä ja kaveria jokka saattavat auttaa tulkkaamhaan. Mutta vaikka on sellainen niin kututtu lähimäisentulkki rekomenteerathaan silti viralisen tulkin maakäräjän eli kunnan toimesta. Henkilöitten kulttuuriset ja arvosteluitten erot, jokka tulevat eristä maista, vaikuttavat ette joissaki tilantheissa saattaa olla hyvä ette on joku riippumaton joka saattaa auttaa tulkkaamhaan. ¶
Sitä saattaa kontaktata kunnan telefuuniväkselin mistä jatkethaan kauemaks. ¶
Useamalla maakäräjillä/rekiuunila on tulkkisentraali ja muissa on toimisto missä välitethään palvelua. ¶
Tulkkisentraalissa on seuraavat spesiaalikoulutetut tulkit töissä: ¶
Tulkit maholistavat kuuleville ja kuuroile/huonokuulosille ette komyniseerata. ¶
Tulkkisentraali on ilmhainen ja sitä saattaa tilata tulkin maakäräjän tulkkisentraalin kautta kaikhiin tilantheishiin missä sitä pittää ette sitä tarvittee sen. Se jällaa henkilöitä jokka on lapsuuesta asti kuuroja, huonokuuloisia, raavaskuuroja, kuurosokkeita ja kuulevia. ¶
Jos tarttee tulkkia sitä saattaa kontakta oman maakäräjän tulkkisentraalin. ¶
Terhveys- ja siukkahoitolaki, SFS 1982:763. ¶
Puhepalvelu on maksoton palvelu jos on olemassa ääni-, puhe- eli kielivaikeuksia. Puhepalvelussa on puhetulkkia töissä. Puhepalvelu on just nyt kymmenessä maakäräjässä. Sieltä saattaa saa apua seuraaville palveluile: ¶
Maakäräjän telefuuniväkseli tietää jos on olemassa Puhepalvelua omassa maakäräjässä eli ei. ¶
Teelepuhe on ilmhainen ja maankattava palvelu jos on ääni-, puhe-, eli kieliprupleemia. Teelepuhheessa on keskustelutulkkia töissä ja net tulkkaavat vain ruottin kieltä. Sieltä saapi apua seuraaville palveluile: ¶
Sitä soittaa omala tavalisela telefuunila, koin vakituisella, eli mupiililla 020-22 11 44. Yks keskustelutulkki Teelepuhheessa vastaa ja sitä valmistaa puhheen hänen kans yhessä.Tulkki soittaa sille kelle haluaa soittaa ja on matkassa tukena keskustelun aikana. Kun keskustelu on valmis koplathaan kolmas henkilö poies ja sitä puhhuu tulkin kans keskustelusta. ¶
Lasten vilustus – mitäs met saatama tehhä itte? / Förkylning hos barn - vad kan man göra själv? - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Lapsila, jokka on saahneet vilustuksen eli lentsun, on useasti ensimäiset päivät heiko enersjii, velttous, väsynys, vähän ikävä ja on vuokolisia. Niitten nokka pruukaa olla tukossa eli valoaava nuha ja saattavat olla vähän äreitä ja kurkku eli korvat on kipeänä. Niilä saattaa kans olla vähän yskää ja välistä feeperiä. ¶
Alussa on nuha useasti kirkas ja läpinäkyvä, mutta muutaman päivän jälkhiin se tullee vahvemaks, ja keltaseks eli vihreäks. ¶
Näinä vilustumisen ensi päivinä lapsi voipi kaikhiin kehnoin. Yhen eli kahen viikon jälkhiin pruukaa vilustus mennä ohi ittestä. Syy tavalisheen vilustuksheen on viirys, ja viirystä vasthaan ei ole metesiiniä joka saattaa tehhä lapsen ette se kätevämin tullee terhveeksi. ¶
Lapsila, jolla on feeperi eli on väsynheet ja veltot pitävät pysyä kotona ja ottaa rauhalisesti. Moni lapsi tarvittee kans olla kotona ensimäisen päivän kun net on ilman feeperiä, ilman ette net on ottanheet feeperiä laskevaa metesiiniä. Net tarttevat tulla niin virkuks ette net jaksavat olla esikoulussa eli koulussa. ¶
Se on hyvä ette antaa lapsele maholisuuen levätä, mutta se ei tarvitte pysyä sängyssä. Lapsi pruukaa itte tuntea kuinka paljon se jaksaa olla ylhäälä. ¶
Se saattaa tuntua helpomalta ette henkiä ja nukkua kun on joku ekstra polsteri pään alla. Se jällaa olletikki vanheempia lapsia jokka makkoilevat rauhassa. Pienet lapset saattaa pittää kantovalhjaissa, lastentoolissa eli polvessa päivän aikana. ¶
Monila lapsila on heijompi ruokahalu kun tavalista. Sitä saattaa antaa lapsele sellaista mitä se haluaa saa, esimerkiks velliä, joghyrttiä eli klassia. Jos lapsela on feeperi se on hyvä sillon antaa lisäjuomaa. ¶
Jos lapsela on nokka tukossa sitä saattaa tropittaa eli spreijata suolaliotuksela nokhaan, mikä ohentaa nuhan. Sitä saapi kans pois nuhan jäänöksiä varovaisella tavala. Suolaliotusta mennee ostaa aputeekista. Sitä saattaa kans tehhä itte liotuksen liottamalla millilitran – yks kryyvimitta – suolaa tesilithraan vettä. Pumpulisutila sitä saattaa tropittaa suolaliotusta lasten nokhaan. ¶
Jos on vaikeampi nokkatukko sitä saattaa antaa lapsele paisuntaa vähentäviä nokkatroppia eli nokkaspreitä, joka vähentää nokan paisuntaa. Nämät metesiinit on myytävänä ilman reseptiä ja niitä ei piä käyttää enemän kun kymmen päivää yhtä mittaa. Nokkaspreit ja ja nokkatropit on sovitettu iän mukhaan, mikä ilmotethaan loovassa. ¶
Feeperiä harvon tarttee hoitaa feeperiä laskevalla metesiinilä. Suuriin osa lapsista jolla on feeperi joka kestää jonku päivän ilman ette se tarttee merkitä mithään vakavaa. Mutta sitä saattaa antaa feeperiä laskevaa metesiinä, jos lapsi voipi selvästi huonosti feeperistä, esimerkiks on kipeä ruuhmiissa, valittaa paljon, syöpi ja juopi kehnomin, nukkuu huonosti eli on vaikea tulla rauhhaan illala. ¶
Sitä ei piä hoitaa lasta joka on alle kuus kuukautta ja jolla on feeperi, ilman ette ensin kontaktata hoijon. ¶
Niile lapsile jokka on yli kolme kuukautta on feeperiä vasthaan metesiiniä joka sisältää paracetamolia, esimerkiks Alvedoni eli Panodili. Kuuen kuukauen iästä lähtien lapsi saattaa saa Ipreniä eli Ibumetiniä, joka on ilman reseptiä ja sisältää ibuprofenia. Metesiinit on nestheenä eli peräpuikkona (stolpiller) ja tuusi on sovitettu pienile lapsile. Vanheemile lapsile on sen lisäks taplettia. Seuraa metesiiniloovan ohjeita tarkoin. Älä sekota eli kombineeraa eriä metesiiniä. Lapset jokka on alle 18 vuotta ja joila on feeperi ei piä käyttää feeperiä laskevaa metesiiniä missä on acetylsalicylsyraa, esimerkiks Magnecyli, Treo eli Albyli. ¶
Yskämetesiiniä ilman reseptiä ei pruukaa auttaa. Jos lapsela on yskä se on tärkeä ette lapsi rykkii ylös slemmin ja sillä tavala puhistaa ilmareijät. Yskääestävä metesiini tekkee ette se on vaikeampi lapsela ette saa ylös slemmin. Slemminliottavala metesiinilä on kans epävarma vaikutus. Sen eestä saattaa helpottaa yskää pruuvaamalla ette antaa lämmintä eli kylmää juomaa. Lapsile, jokka on alle kaks vuotta, ei piä koskhaan antaaa yskämetesiiniä ilman ette ensin kontaktaa lääkärin. ¶
Lapsele saattaa opettaa ette välttää smittaa aivastamalla ja rykimällä kainalhoon ja käyttää paperinäästyykkiä. Sitä saattaa valvoa ette net pesevät käsiä monta kertaa päivässä. Yritä kans ette opettaa lasta ettei kaivaa nokassa eli koskea silmhiin. Se on sielä viirys helppoiten tarttuu ja leviää. Smitan tartunta ja leviääminen vähenee kans jos lapsi ei leiki niitten lähelä jolla on vilustus. Antakaa lapset olla ulkona niin paljon kun maholista, talvelakin. ¶
Ajatelkaa ette lapset jokka miljöössä saavat kokea tupakansavvua saavat helpomin vilustuksen. ¶
Se on hyvä olla ekstra huomaava kuinka lapsi voipi. Sitä pittää hakea hoitoa suorhaan hoitosentraalista eli akyyttivasthaanotosta, jos lapsi näyttää olevan väsyny ja heikona ja ei jaksa juoa. Sama jällaa jos lapsela on vaikea henkiä eli jos lapsela on yskä joka tullee vaikeamaks, olletikki jos se kuulostaa haukkuvalta. ¶
Jos valoaa nestettä korvasta sitä pittää kontaktata hoitosentraalin eli sjuurivasthaanoton missä tehhään tutkimuksen lapsen terheveyvestä. ¶
Jos lapsela on korva kipeä ja se ei mene yli, sillon pittää kontaktata hoitosentraalin ja vuorokauen sisälä saa tutkimuksen. ¶
 ¶
Sie saatat kans ympäri vuorokauen puhua siukkasysterin kans ja saa neuvoja. Soita 1177. Net jokka vastaavat saattavat sanoa mihinkä hoitosentraalhiin sie olet listattu. ¶
Veripruuvi: PSA / Blodprov: PSA - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
PSA on veripruuvi joka kuuluu niihin tutkimukshiin mitä saattaa saa tehhä kun prostaattaa tutkithaan. ¶
Välistä jätethään PSA-pruuvi jos on kusitienvaivoja mitä lääkäri eppäilee ette se riippuu prostaatasta, esimerkiks jos useasti tarttee käyä pissaamassa samala kun suihku on heiko. ¶
Sitä saattaa kans saa jättää PSA-pruuvin jos lääkäri tuntee ette on muutoksia prostaatassa kun sitä tutkithaan, muutokset jokka saattavat aiheuttaa monta eri vaivaa ja sairhauksia. ¶
Se on tärkeä tietää ette korkeampi PSA-arvo ei ole sama asia kun ette on prostaattakanseri. Se on tavalista ette heijot ja kohtuuliset PSA nousut tulevat muista syistä. ¶
Samala tavala normaali arvo ei ole täysin varma merkki ettei ole prostaattakanseria. Tulokset häätyy aina arvostella siittä minkälaisia vaivoja on olemassa ja mitä muut tutkimukset näyttävät. ¶
Jos on kaks eli enemän miespuolisia sukulaisia joila on prostaattakanseri sillon riski ette sitä saapi sairhauksen on suurempi. Siinä taphauksessa kehotethaan ette otethaan säänölisesti PSA-pruuvia aina 40-50 vuoen iästä 70 ikävuotheen saakka. ¶
PSA mitathaan kans käynissä olevan prostaattakanserin hoijossa. Jos hoito auttaa sen huomaa näkemällä ette PSA-arvo laskee. ¶
PSA-pruuvia ei tehhä rytiinimäisesti kun ylheinen terhveyskontrolli miehile missä kattothaan jos niilä on hyvin varhainen prostaattakanserin muoto. Se riippuu siittä ette se ei ole aina euksi ette löytää ja hoitaa varhaisia prostaattakanserin muotoja. Hoito saattaa antaa sivuvaikutheita jokka jäävät loppuelämäksi kun miehitten impputensi ja inkonttinensi missä prostaattakanseri ei koskhaan olis keriny kehittyä vakavaks sairhaueks. ¶
Kanseritymööri prostaatassa saattaa kasuta hithaasti ilman ette antaa vaivoja eli kasuta kätevästi ja levitä muihiin ruuhmiin oshiin. Varhaisessa vaiheessa näitä kahta kanserimuotoja ei mene erottaa ja sitä riskeeraa sen takia ette hoitaa kanserimuotoa josta sitä ei olis saanu vaivoja koko elämänsä aikana. ¶
Moni mies haluaa silti tehhä tutkimuksia mistä saapi selvile jos niilä on prostaattakanseri. Ennen kun päättää jos sitä pittää jättää PSA-pruuvin on hyvä ette ottaa selvile lissää euista ja haitoista hyvin varhain huomatun tymöörin käsittelystä. Jos sitä sitten haluaa jatkaa ja keskustella lääkärin kans sitä saattaa tilata aijan hoitosentraalissa eli företaakinterhveyshoijossa. ¶
PSA on lyhenys sanoista prostaattaspesifiikki anttigeeni. Se on proteiini joka tehhään prostaattarauhasessa, ja joka seuraa siemennestettä kun saapi orgasmin ja tekkee ette spermiet liikkuvat paremin. ¶
PSA on tavalisesti pienissä määrissä veressäkin, ja se on se määrä mitä mitathaan PSA-pruuvila. Paitti kanseri, on olemassa tavalisia muutoksia prostaatassa jokka saattavat tehhä ette PSA-taso veressä kasvaa. Esimerkiks saattaa hyvänlainen prostaattaisonus ja tulehus prostaattarauhasessa, niin kuttuttu prostatiitti, johtaa ette se vuotaa enemän PSA:ta prostaatasta verheen. ¶
Iän kans PSA-taso kasvaa jonkin verran suurimala osala miehilä sen takia ette prostaattarauhanen tullee vähän suuremaks iän kasvussa. ¶
Suuriin määrä PSA:sta veressä on siottu eri proteiinhiin. Mutta on kans olemassa pieni määrä vappaa, sitomatonta PSA:ta. Kun on muut syyt kun kanseri ette on kohtuulinen PSA-nousu, sillon pruukaa olla enemän vaphaata PSA:ta veressä. Siksi se saattaa antaa lääkärile vissiä ohjauksia ette mitata suhteen siotun ja sitomattoman PSA:n. ¶
Pruuvin pruukathaan ottaa käsivarresta ohun neulan avula joka pistethään verisuonheen, yks veeni. Sen takia tämän tyypin veripruuvin kuttuthaan venöösiks pruuviks. ¶
Pruuvin mennee ottaa koska vain vuorokauen aikana. Sitä pittää istua 15 minuuttia ennen kun pruuvi otethaan. Paitti se ei ole muita valmisteluja. ¶
Jos tehhään kiryrgisen toimenpien prostaatassa sillon PSA-arvo nousee. Sitä saapi sillon oottaa vähhiinthään 10 päivää ennen ku se on tarkotuksenmukaista ette ottaa PSA-pruuvin. Jos lääkäri sen eestä vain tuntee prostaattaa se ei vaikuta PSA-arvhoon. ¶
Pruuvi lähätethään sairalalaburatuuriheen missä se analyseerathaan. Sitä saattaa sopia lääkärin kans koska ja kuinka sitä saapi tietää pruuvin tuloksista. Lääkäri pruukaa saa vastauksen laburatuuriesta yhen kahen päivän aikana. ¶
Pruuvivastauksen häätyy aina punnita yhteen niitten vaivoitten kans mitä on ja mitä muut tutkimukset näyttävät. ¶
PSA-arvo veressä vaihtelee miehitten välissä, myös niittenki miehitten välissä joila ei ole prostaattavaivoja. Pruuvivastauksitten vertailhuun lääkärilä pittää olla jotakin mihinkä vertailee ja tulkkaa niin kuttuttuja referensiarvoja. PSA-arvo joka on yli 3 mikrukrammaa per litra pruukathaan räknätä korkeamaks. ¶
Suunile yks kymmenestä keski-ikäsen miehelä on korkeampi PSA-arvo. Tavalinen syy vähän korkeamphaan arvhoon on hyvänlainen prostaattaisonus. ¶
Korkeampia arvoja saattaa kans saa jos on prostaattatulehus, niin kuttuttu kruuninen prostatiitti. ¶
Tavalinen kusitieninfeksjuuni saattaa antaa ylimenevän, mutta voimakhaasti nousevan PSA:n. Jos sitä jostaki syystä ei saata pissata ja tyhjentää kusirakkoa, eli -ploosaa, kunnola, siittä kans saattaa saa tilapäisen korkeaman PSA-arvon. Jos on vaikea tyhjentää ploosan ja suurempi määrä kusta aina on jäljelä sitä pruukathaan kuttua kusistämmaks (urinstämma). ¶
Korkeamar arvot saattava kans johtua prostaattakanserista. Niilä joila on korkeampi PSA löyethään kanseri suunile kolmasosalta. Relasjuuni vaphaan ja siotun PSA välilä saattaa antaa lääkärile vissin opastuksen kun se jällaa ette erottaa hyvänlaisen prostaattavaivan prostaattakanserista. ¶
Niistä jokka testauttavat monta kertaa monen vuoen aikana tullee suunile yks neljästä saamhaan PSA-arvon joka mutiveeraa lisätutkimukshiin. ¶
Jos yks tulos PSA-arvosta näyttää korkeata arvoa, sillon lääkäri pruukaa tehhä toisen tutkimuksen yltraäänelä ja kuospruuvila jonka otethaan prostaattarauhasesta. Jos lääkäri huomaa kanserin siihen saattaa saa hoitoa leikkauksela, säteilylä eli hormoonihoijola. ¶
Matalat arvot viittaavat vasthaan ajatusta ette olis prostaattakanseri, vaikka yks PSA-pruuvi ei täyelä varmuuela saata sulkea pois sen maholisuuen. ¶
Jos saapi prostaatan poistetuks leikkauksen kautta PSA-arvot laskevat kohtapa mittaamattoman tasole. Matalaa PSA-arvoa siis mennee käyttää mittana ette leikkauksela on ollu hyvä vaikutus. Myös kahessa muussa käsittelymetuutissa, säteily ja hormoonihoito, laskenu PSA-arvo pruukaa olla merkkinä ette hoito on toiminu hyvin. ¶
Potilaskostanuksia / Patientavgifter - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Ruottin terhveys- ja siukkahoito maksethaan suuriimaks osaks maakäräjän- ja kunnanveroila. Se makso mitä sitä maksaa esimerkiks lääkärinkäynissä on vain pieni osa siittä mitä se toela maksaa. ¶
Tämä ei koske täysin privaattihoitoa, esimerkiks plastiikkikiryrgii, joka ei ole metesiinisesti mutiveerattu. Sillon sitä maksaa koko kostanuksen itte. ¶
Maakäräjät ja kunnat saattavat suuriin piirthein itte päättää mikkä kostaukset pittää maksaa lääkärinkäynistä ja muusta hoijon palvelusta. Ylheisesti kattottu kostanukset on aika samanlaiset erissä maakäräjissä. Jos tarvittee paljon hoitoa on olemassa yks korkeakostanussuoja, joka kuvathaan paremin seuraavassa kapittelissä. ¶
Terhveys- ja siukkahoito on maksoton kohtapa kaikissa maakäräjissä ja rekiuunissa, jos on alle 20 vuotta. ¶
Kun makkaa sairalassa sitä maksaa vuorokausimakson, joka lain mukhaan saapi olla korkeinthaans 100 kruunua. ¶
Alla olevat suuniliset kostanukset koskevat julkista huoltoa ja privaattia hoijonantajia, joila on sopimus yhen maakäräjän kans. ¶
Kun käypi ommaa lääkäriä kohtaamassa huoltosentraalissa makso vaihtelee 100 ja 300 kruunun välissä. Jynekolookin ja lastenlääkärin käynin makso vaihtelee 200 ja 350 kruunun välilä. Jos näissä lääkärinkäynissä saapi remissin rönkkitutkimuksheen ja samanlaishiin ei tavalisesti ei tartte pruukata maksaa lisämaksoja. Käynti muun spesialistilääkärin tykönä vaihtelee 150 ja 350 kruunun välilä. Käynti sairalan akyytti vasthaanotossa saattaa maksaa 220-380 kruunun välilä. Siukkasysterin ja siukkajymnastin käynti saattaa maksaa 50-220 kruunun välilä. ¶
Mammugrafi, jota käytethään ette varhain huomata rintakanseria ja vastaavanlaisia sellipruuvitutkimuksia kohtunkaulasta (livmoderhalsen), niin kuttuttu jynekolookinen terhveyskontrolli, saattaa maksaa korkeinthaans 200 kruunua. ¶
Jokkut maakäräjät ottavat makson kun on ambylansin eli helikopterin kuljetus. ¶
Jokkut maakäräjät maksavat takashiin käyntimakson, jos on saanu oottaa vissin aijan joka on ulkopuolela sovittua aikaa. Jos ei perruuta varatettua aikaa joka ei passaa, eli ei tule sovithuun aikhaan, sitä saattaa tulla velvoliseks silti ette maksaa käyntimakson. ¶
Sillä jolla on täysin privaatti, eli työnantajan kautta, siukkahoijonvakkuutus saattaa olla täysin erinlaisia villkooria siittä mikkä kostanukset pittää maksaa. ¶
Kunnalisessa terhveys- ja siukkahoijossa, joka koskee vanheempia joila on pitkänaikanen sairhaus, on eri taksoja hoijosta mitä siukkasysterit antavat. ¶
Ruottin Kunnitten ja Maakäräjitten veppipaikalta on atressia kunthiin, maakärähjiin ja rekiuunhiin. Niissä on aktyelli ja tetaljeeraattua informasjuunia jokhaisen oman kostanuksista. ¶
Ulkomaan kansalaisila on oikeus saa akyyttiä hoitoa Ruottissa. ¶
Jos tullee muusta EU-maasta, EES-maasta eli Schweitzistä pittää olla euruuppalainen siukkavakkuutuskortti, EU-kortti, jonka pittää näyttää ette on oikeus akyyttihoithoon tavalisela potilasmaksola. Jos ei ole sitä niin saattaa olla pakko maksaa koko hoitokostanuksen. ¶
Jos sen eestä haluaa saa hoitoa, joka ei ole akyyttiä ja ei halua maksaa enemän kun potilasmakson sillon pittää olla toistus, joka näyttää ette kotimaa maksaa hoijon. Jos se puuttuu sitä maksaa koko huolon kostanuksen itte. ¶
Suuriin osa jokka tulevat maista ulkopuolela EU:ta, EES:tä eli Schweitziä saavat maksaa koko hoitokostanuksen itte, vaikka se koskee akyytti hoitoa. ¶
Euruuppalainen siukkavakkuutuskortti, jonka mennee tilata Vakkuutuskassasta, antaa ruottin kansalaisile oikeus akyyttihoithoon muissa EU-, EES-maissa ja Schweitzissä, samoila ekonoomisilla villkoorila, kun oman maan kansalaisila. Pohjoismaissa ei tarvitte näyttää korttia. ¶
Jos tarvittee hoitoa EU:n, EES-maitten ja Schweitzin ulkopuolela kohta kaikissa muissa maissa ei saata saa kostanuksia korvatuks, ei Ruottista eli siittä maasta missä sitä vierailee. Se on sen takia tärkeä ette on privaatti reisuvakkuutus, joka sisältää kostanuksia esimerkiks kuljetuksesta. Jos on kotivakkuutus se pruukaa useasti sisältää reisusuojan, joka kattaa osan kostanuksista. ¶
Vakkuutuskassan veppipaikala on lisätietoja hoijosta kun sitä on ulkomaila. ¶
 ¶
On olemassa katto kuinka paljon tarvittee maksaa terhveys- ja siukkahoijosta. Sitä kuttuthaan korkeakostanussuojaksi ja se on mookattu samala tavala jokhaisessa maakäräjässä. Se jällaa kans jos hakkee hoitoa muussa maakäräjässä eli rekiuunissa kun missä sitä itte assuu. ¶
Korkeakostanussuoja merkittee ette kahentoista kuukauen aikana sitä maksaa korkeinthaans 1 100 kruunua potilasmaksoja. Alethaan räknäämhään ensimäisestä käynistä, riippumatta koska se tehhään vuoen aikana. Kun on maksanu 1 100 kruunua sitä saapi vapakortin, joka toimii loppuaijan siittä kahentoista kuukauen aijasta. Kun kakstoista kuukautta on kulunu alethaan makshaan uuesti omista käynistä niin pitkhään ette on maksanu 1 100 kruunua seuraavale vuorole. ¶
Korkeakostanussuoja usseimiten ei sisälä seuraavia: ¶
Usseimiten siukkahoijon korkeakostanussuoja ei jällaa hammashoijossa. ¶
Sen eestä korkeakostanussuoja saattaa jällata hammashoijole, jos on suuri ja pitkäaikanen tarve henkilökohtaisesta huolosta arkipäivän elämässä. Korkeakostanussuoja saattaa kans jällata, jos on tauti missä hammashoito sisältyy osaks metesiinisestä hoijosta. Jos on olemassa sairhaus, joka vaikuttaa ette hammasvikoja saattaa lissäintyä, eli ette on prupleemia hoitaa ommaa suuhykieniä, sillon sitä saattaa saa hammashoitoa kans siukkahoijon maksola, joka kuuluu korkeakostanussuojhaan. ¶
Metesiinistä, minkä lääkäri, siukkasysteri eli muu huolon oikeutettu, on kirjottanu ulos, on korkeakostanussuoja, joka merkittee ette sitä tarvithaan maksaa korkeinthaan 2 200 kruunua kakstoista kuukauen perjuutista. Reseptivapa metesiini ei sisäly tähhään korkeakostanussuohjaan. ¶
Sen lisäks on korkeakostanussuoja siukkareisuissa ja teknisissä apuvälinheissä, jokka päätethään maakäräjissä. Se merkittee ette säänöt saattavat vaihtella eri maakäräjitten välissä. ¶
 ¶
Vissi terhveys- ja siukkahoito saattaa olla täysin maksoton muutamissa maakäräjissä. Metesiiniä mitä kirjotethaan ulos näitten hoitokäynitten aikana pittää kuitekki maksaa. ¶
Käynti äitiys- ja lastenhoito vasthaanotoissa (MVC ja BVC) on ilman kostanuksia koko maassa. ¶
Kouluterhveyshoijossa ei makseta yhtään käyntimaksoa ja net vaksinasjuunit mitä tarjothaan sielä on ilman kostanuksia. ¶
Avvoimessa terhveys- ja siukkahoijossa suurimiin osa maakäräjistä ei vaai maksoa yhthään lapsilta ja nuorilta aina 20 vuotheen asti, esimerkiks käynti hoitosentraalissa ja nuoritten vasthaanotossa. ¶
Hoito ja metesiini mitä tarvithaan kun saapi hoitoa sellaisesta niin kututussa ylheisvaaralisesta sairhauesta, sen saapi Tartuntasuojalain mukhaan ilman kostanuksia. ¶
Lasten feeperi – mitäs saattaa tehhä itte? / Feber hos barn - vad kan man göra själv? - 1177 Vårdguiden - sjukdomar, undersökningar, hitta vård, e-tjänster ¶
 ¶
 ¶
 ¶
Feeperi merkittee ette ruuhmiin temppi eli tempperatyyri on korkeampi kun se pruukaa olla. Se ei ole sinänsä vaaralista koska se on ruuhmiin puolustus infeksjuunia vasthaan. Lapset saavat helpola vähän feeperiä ja se on ensi käessä infeksjuunia jokka tulevat viiryksestä, kun vilustus, yskä eli kurkkukipeä, jokna tekevät ette ruuhmiintemppi nousee. Temppi saattaa kans nousta jos lapsi leikkii hyvin aktiivisesti eli liikkuu vilkhaasti. Hyvin harvoin feeperi saattaa merkitä vaaralista tautia. ¶
Lapsela on feeperi jos temppi nousee aamula eli on puolen tiiman levon jälkhiin yli 38 kraijaa. ¶
Useasti huomaa ette lapsela on feeperi. Jos tuntee epävarmuutta saattaa ottaa tempin lapselta, mutta se tärkein on ette seurata kuinka lapsi voipi. Jos aikoo ottaa kontaktia siukkahoijon kans on hyvä ette on mitanu tempin. ¶
Se on varmiin mitata ruuhmiintempin takapäästä. On kans olemassa korvantermumeetteriä, joka oikein käytetty on hyvä. Sellaista on kuitekki vaikea käyttää pienile lapsile koska korvanreikä on liian ahas. ¶
Lapsela, jolla on feeperi, tarvittee olla kotona koulusta eli esikoulusta ja levätä ja päästä kunthoon uuesti. Lapsi ei tartte olla sängyssä, mutta ei piä olla fyysisesti aktiivi. Paras on ette antaa lapsen päättää itte kuinka paljon se jaksaa olla ylhäälä. ¶
Lapset tarttevat enemän nestettä kun tavalisesti feeperin aikana. On hyvä ette useasti yrittää antaa lapsele jotakin juomista ette se saapi tarpheeks paljon nestettä. Anna lapsele sitä mistä se tykkää ja haluaa syöä ja juoa, esimerkiks klassia, kräämää eli velliä. Jos lapsela ei ole ruokahalua se ei tarvitte syöä tavalista ruokaa. Se ei tehe mithään jos se syöpi vähän kehnomin jonku päivän. Jos lapsi pissaa harvon eli on veltto ja väsyny se saattaa riippua siittä ette se on juonu liian vähän. ¶
Jos lapsi pittää ette se on hyvä sitä saattaa antaa sen nukkua ohun lakanan kans eli vain alusvaatheissa. Mutta jos lapsi paleltuu ja tärisee vilusta, mikä on tavalista kun feeperi nousee, sitä saattaa panna filtin pääle ja tehhä sille niin sopivaksi kun maholista. ¶
Feeperiä tarvittee harvon hoitaa feeperiä laskevalla metesiinilä. Suuriimalla osala lapsista on feeperi joka kestää jonku päivän ilman ette se merkittee mithään vakavaa. Mutta sitä saattaa antaa feeperiä laskevaa metesiiniä jos lapsi voipi huomattavan kehnosti feeperistä, esimerkiks on kipeä ruuhmiissa, valittaa paljon, syöpi ja juopi kehnomin, nukkuu huonosti eli on vaikea tulla rauhhaan illala. ¶
Ei piä hoitaa lapsia, jokka on alle kuus kuukautta, metesiinilä ilman ette ensin kontaktaa hoijon. ¶
On olemassa feeperiä vasthaan metesiiniä lapsile jokka on yli kolme kuukautta jokka sisältävät paracetamol, esimerkiks Alvedon eli Panodil. Kuuen kuukauesta lapsi saattaa saa metesiiniä joka sisältää ibuprofen, jota myythään esimerkiks nimiltä Ipren eli Ilbumetin. Metesiinit on nestheenä eli kun toolipillerinä eli peräpuikkona (stolpiller), joka viethään lapsen peräsuolheen, oikeala tuusila pienele lapsele. Vanheemile lapsile on kans taplettia. Seuraa tarkon ohjeita metesiininloovassa. Älä kompineeraa eri metesiiniä. Lapset alle 18 vuotta, jolla on feeperi ei piä käyttää feeperiä laskevaa metesiiniä missä on acetylsalicylsyraa, esimerkiks Magnecyli, Treo eli Albyli. ¶
Se on ensi käessä arvostelu kuinka lapsi voipi ylheisesti minkä perustheela sitä saattaa päättää jos pittää kontaktata hoitosentraalin eli ei. Sitä saattaa aina soittaa siukkahoijon neuvonthaan eli hoitosentraalhiin jos on epävarmana, olletikki jos lapsela on muita vaivoja samala aikaa kun feeperi. ¶
Sitä pittää hakea hoitoa suorhaan hoitosentraalissa eli akyyttivasthaanotossa, jos lapsela on feeperi ja on yks, eli monta, näistä vaivoista: ¶
Sitä pittää aina kontaktata hoitosentraalin eli sjuurivasthaanoton jos lapsi on ¶
Sitä pittää kontaktata hoijon jos feeperi ei ole menny alas neljän päivän jälkhiin, riippumatta lasten iästä. ¶
 ¶
Sie saatat kans ympäri vuorokauen puhua siukkasysterin kans ja saa neuvoja. Soita 1177. Net jokka vastaavat saattavat sanoa mihinkä hoitosentraalhiin sie olet listattu. ¶
Esipuhe  ¶
Vuesta 2020 FN:n lapsikonven šuuni oon osa Ruottin lakia. Ruottin kirkossa konve nven šuunin näkökulma la sten oikeuksista oon kauon ollu keskheinen asia. Ruottin kirkon Kirkojärjestyksessä seisoo, ette lapsila oon erityisasema kristinuskon puolela . Met halvama lasten parasta. Ennen jokhaista päätöksen tekoa, niin seurakunnissa ko hiippakunnissa ja riikin tasola, met freistaama analyseerata minkälaisia seurauksia päätös saattaa vaikuttaa lapsile .  ¶
Lapsikonven šuuni oon selvä siinä kohassa , ett e joka ainualla lapsela, joka kuuluu minuriteettiryhmään, oon oikeus puhua ommaa kieltä, harjottaa ommaa uskontoa ja ottaa ossaa omasta kulttuurista. Se sannoo kans, ette lapsila oon oikeus ilmasta omia käsityksiä kaikissa heitä itteä koskevissa a sioissa, ja ette met raahvaat hääymä kuunela lapsia ennen ko met tehemä heihin vaikuttavia päätöksiä.  ¶
Osana Luulajan hiippakun n an minu riteettikieliä koskevasta työstä oon suoritettu lastenkonsul t ta š uuni, joka sisältää asian mitä oon olla lapsi, joka puhhu u useampia kie liä ko ruottia ja ellää useamassa ko yhessä kulttuurissa. Meän hiippakunnan eri osien lapset oon saahneet kertoa omista kielistä ja kunka net niitä käyttävä eri yhtheyksissä. Täm ä raportti oon tämän lapsikonven šuuni n seura u sta ja se tarjoaa monta mielenkiinto i sta näkökulmaa kielenkäytöstä, itenttiteetistä ja kulttuurista.  ¶
Apostooliente kojen kertomuksessa ensimäisestä helluntaista seisoo, ette itte kuki sai omala kielelä kuula Jumalan valtavista teoista. Se oon kehotus meile kans, ette ottaa monikielisyyen toela ja antaa maholisuuen niin lapsile ko raahvaile käyttää ommaa kieltä ko net veisaava, rukkoilevva ja puhuva Jumalasta ja elämästä meän kirkossa. Se oon minun toivomus, ette tämä raportti auttaa hiippakunnan seurakuntia ja kaikki a , joita lasten hyvinvointi kiinostaa, ymmärthään mitä se tietää lapsile, ette ellää, oppia ja leikkiä useamalla ko yhelä kielelä.  ¶
Åsa Nystr öm, Luulajan hiippakunnan pispa  ¶
Yhtheenveto ¶
Tämä raportti esittää Luulajan hiippakunnassa 2019-vuen aikana suoritetun lastenkonsulttašuunin, jossa monikieliset lapset oon saahneet kertoa omista monikielisyyttä koskevista kokemuksista erilaisissa yhtheyksissä ja ympäristöissä. ¶
Tausta ¶
Luulajan hiippakunta oon alue, jolla puhuthaan monta kieltä. Täälä oon monta saamenkielistä varieteettiä eustettunna ja moni puhhuu suomea ja meänkieltä hiippakunnan pohjosissa osissa. ¶
Saamenkielessä oon monta erilaista varieteettiä, joissa keskenhään oon eri kielioppi ja kirjakieli. Pohjossaamenkieli oon Sápmin issoin ja tavalisiin Luulajan hiippakunnassa. Luulajansaamenkieli oon kans iso mutta piitimensaamenkieltä ja Uumajansaamenkieltä puhhuu vain harva. Moni näistä varieteetistä oon saanu oman kirjakielen hiljain. Moni vanheemanpuolinen saamelainen ei ole saanu oppia lukheen ja kirjothaan saamenkieltä. Tänäpäivänä monela nuorela saamela oon oikeus oppia saamenkieltä, vaikka se ei aina ole ongelmatonta siksi ko esimerkiksi saamenkieltä ossaavista opettajista oon puute. ¶
Meänkieli oon Tornionlaaksossa puhutun suomenkielen variantti. 1800-luvun loppupuolela ja 1900-luvun alkupuolela ruottinkielestä tuli koulukieli ja meänkieltä syrjithiin Samala meänkieli oon eläny kirkonmenoissa ja sielunhoiossa monessa seurakunnassa, olletikki laestaatialaisen herräyksen sisälä. Moni tämän päivän vanhemmista tuntee epävarmuutta kielensä siirtämisessä lapsile siksi ko net ei koe, ette net itte ossaava sitä kyllin hyvin. Samanaikasesti kirjakieli oon 1980-luvulta kehittynny kirjalisuuen, musikin ja teatterin kautta. ¶
Kuuroutta taikka pahhaa kuulovammaa kärsivät lapset ja nuoret saava tänäpäivänä ussein cochleaimplantaatin (CI), joka oon avuksi, vaikka se ei täysin korvaa menetettyä kuuloa. Net kokeva ussein, ette muut ei käsitä ette heän kuulovamma vieläki oon este, joka vaatii ympäristön soppeutumista. CI:n lisäksi ja sen kans yhessä käytethään kans viittomakieltä ja merkkiä tukena (TSS). Viittomakieli oon oma kieli, jolla oma kielioppi ja TSS vahvistaa puhetta merkkaamalla enniiten merkitystä kantavat sanat. ¶
FN:n lapsikonvenšuunissa sanothaan, ette eetnisheen, uskonthoon ja kielelisheen minuriteethiin taikka alkuperäisväkheen kuuluvilla lapsila oon oikeus omhaan kulttuurielähmään, oman kielen puhumisheen ja oman uskonon harjottamisheen. Lapsia häätyy kuunela ja net pitävä saa’a ilmasta omia käsityksiä heitä itteä koskevissa asioissa. Ruottin kirkon Kirkkojärjestyksessä lapsi saapi erityisen aseman ja siksi jokhaista lapsia koskevaa päätöstä kirkossa häätyy eeltää analyysi mitä seurauksia päätöksellä oon lapsile. ¶
Ruottin kirkko oon monikielinen kirkko ja tänäpäivänä met pyrimä siihen, ette tämä käsitettäs voimavarana meile kaikile eikä käsiteltävänä hankaluuena. 1800-luvun loppupuolela ja 1900-luvun alkupuolela kirkko oli myötä valtion ruottalaistamispyrkimyksissä, mutta meän aikakautena kirkola oon jatkuva työ vahistaaksheen minuriteettikieliä niin valtion ko kirkon puolela. 2009-vuen kielilaki antaa kielelisile minuriteetile ja kuuroile ja kuulovammasille oikeuen oppia, kehittää ja käyttää mainittuja omia kieliä. Tämä koskee erityisesti lapsia. Ruottin kirkossa seurakunnila oon vuesta 2000 selvempi eesvastuu siittä, ette net, jokka puhuva minuriteettikieliä saava maholisuuen kirkonmenhoin, opetuksheen omala kielelä; ja riikin tasola käänethään kirkonmenojärjestyksiä. Aktiivinen sovitustyö suhtheessa aikasemphaan sorthoon jatkuu kans. ¶
Lastenkonsultta  šuuni   ¶
Tietty määrä seurakuntia sai tarjouksen olla myötävaikuttamassa konsulttašuuhniin. Näissä seurakunnissa lasten ja nuorten ääniä oon koottu monen eri mallin avula. Ryhmäkeskusteluja ja haastatteluja oon tokumänteerattu ja analyseerattu. Kysymykset oon käsitelheet kieliä, joita lapset ossaava, missä ympäristössä ja kenen ihmisten kans net puhuva eri kieliä ja mitä tuntheita ja asenoitumisia heilä oon ko oon kyse eri kielistä. ¶
Lapset, joita oon puhuteltu, puhuva vähhiinthään yhtä muuta kieltä ruottinkielen rinnala. Kotimaisen minuriteettiväestön kielten lisäksi oli kans muita niin eurooppalaisia ko Euroopan ulkopuolisia kieliä myötä lasten parissa. Yks selvä tutkimuksen tulos oon se, ette ruotti voittaa koulussa mutta muita kieliä ussein puhuthaan sukulaisten kans taikka kotona perheessä. ¶
Lähtien meän analyysistä suhtheessa lasten vastaukshiin met olema muo’ostanheet neljä eri ryhmittymistä kuvataksemme lasten kielenkäyttöä: ¶
Juokseva kieli Lapset, jokka oon osalistunheet tutkimuksheen liikkuva koko aijan eri kielten rajojen yli. Tämä kielen vaihettaminen tapahtuu vaivattomasti ja moni lapsi oon samanaikasesti kaks- taikka kolmikielinen ja niilä oon monta ”pääkieltä”. Vaihtelu riippuu siittä kenen kans puhhuu, mistä puhuthaan ja koska komunikkašuuni tapahtuu.  ¶
Sisälepääsy kieli Kielenkäyttö solmiutuu eri yhtheykshiin ja toiminthoin. Tämä johtaa siihen, ette kysheessä olevan kielen kyky maholistaa osalistumisen yhtheytheen taikka toiminthaan – taikka päinvastoin: puutheelinen kielikyky johtaa siihen, ette lapsi sulkeutuu ulos toiminasta. Yks esimerkki oon ko poronhoito eelyttää saamenkielen kyvyn, mikä tekkee hankalaksi osalistua ilman tätä kykyä. Muissa yhtheyksissä ei ole yhtä päivänselvää mitä kieltä pittää käyttää ja kielen vaihtelu tapahtuu toiminan aikana. Ruottalaistamisprosessi oon vieny siihen, ette moni nuori, joka halvaa oppia oman kulttuurin kieltä päästääksheen oman kulttuurin toiminthoin ja yhtheykshiin ei aina saa sitä tukea mitä net toivova koululta ja vanhempien sukupolvelta. Sillä, joka ei ossaa kieltä, ei ole sama ittesthääns selvä oikeus kulttuurisheen itenttiteethiin toisten silmissä. Monikielinen pätevyys oon eelytys elhään monikielisessä ympäristössä. Kielelinen pätevyyen puute riskeeraa sulkemhaan lapsen ulos ei vain omasta histooriasta mutta kans maholisesta tulevaisuuesta, joka sisältää koulutuksen, työn ja elatusmaholisuuet.  ¶
Etuoikeuaskieli Tutkimus osottaa, ette se vaikuttaa lasten itenttiteethiin ko ruotiinkielelä oon etuoikeuas suhtheessa muihin kiehliin koulussa. Minuriteettikielet oon pitkän aijan tukittu yksityisheen piihriin ja ruottinkielele oon annettu tulkintaetuoikeus. Se tietää sitä, ette jolla ei ole ruottinkieli pääkielenä joutuu alapauhlaan komunikkašuunin puolela. Monet lapset ilmasevva tämän jännityksen tuntheen ko net oon alkanheet kouhluun eikä osahneet ruottinkieltä kyllin hyvin sanoaksheen mitä net halusit ja tunsit. Monessa taphauksessa se päättee vielä enämpi lapsen huoltajan kannalta.  ¶
Majuriteettikieli Lapset, joita tutkimus koskee oon kehittänheet stratekioita muuttaaksheen majuriteetti- ja kotikielen valtasuhtheet. Net tietosesti vaihettavva joskus siihen kiehleen, jota puhekumppani ei ymmärä. Net saattava vastata vaikenemisella. Net saattava freistata voittaa kielikamppailun toisen plaanan puolela oppimalla hankalia sanoja. Net saattava keskittyä yhtheykshiin, missä heän omala kielelä oon etuoikeus ja net saattava kehittää asentheen, joka ilmasee ettei kiinostaa yhtheys ja toiminta, joissa net tunteva olevan kielelisesti alapaulassa.  ¶
Kirkon rooli ¶
Aika ajottain monikielinen työ ymmärethään ”pelastaa kielen” – asianna taikka ”tarjota palveluksia muula kielelä ko ruottinkielelä." Nämät molemat näkokulmat ilmineeraava, ette kirkon palkkalaiset pitävä toimia ”nuita muita” kohin, jokka puhuva muita kieliä. Näistä muista tullee seurakunnan hyvien töitten kohtheita. ¶
Toisenlainen, sisältävä näkökulma, oon ko nähhään kirkko kastettujen yhtheisönnä, jolla oon yhtheinen tehtävä. Kastetut oon net ihmiset, jokka puhuva eri kieliä ja tuova myötä erilaisia kulttuuria. Tämä lissää kirkon yhtheistä ossaamista ja rikastuttaa yhtenäisyyttä. Jos ihmisellä oon pääsy omhaan histoorihaan, juuhriin, omhaan kiehleen ja siihen mihinkä itte kuuluu niin se helpottaa elämistä kokonaisena ihmisennä. Kirkko saattaa antaa osansa siihen, ette lapsi joka kuuluu kielelisheen ja kulttuurisheen minuriteethiin kokkee omat juuret arvokhaana ja myöntheisenä omassa elämäshään. ¶
Meänkielennös: Bengt Pohjanen ¶
Esipuhe ¶
Vuesta 2020 FN:n lapsikonven  šuuni oon osa Ruottin lakia. Ruottin kirkossa konve  nven  šuunin näkökulma lasten oikeuksista oon kauon ollu keskheinen asia. Ruottin kirkon Kirkojärjestyksessä seisoo, ette lapsila oon erityisasema kristinuskon puolela. Met halvama lasten parasta. Ennen jokhaista päätöksen tekoa, niin seurakunnissa ko hiippakunnissa ja riikin tasola, met freistaama analyseerata minkälaisia seurauksia päätös saattaa vaikuttaa lapsile. ¶
Lapsikonven  šuuni  oon selvä siinä kohassa, ette joka ainualla lapsela, joka kuuluu minuriteettiryhmään, oon oikeus puhua ommaa kieltä, harjottaa ommaa uskontoa ja ottaa ossaa omasta kulttuurista. Se sannoo kans, ette lapsila oon oikeus ilmasta omia käsityksiä kaikissa heitä itteä koskevissa asioissa, ja ette met raahvaat hääymä kuunela lapsia ennen ko met tehemä heihin vaikuttavia päätöksiä. ¶
Osana Luulajan hiippakunnan minuriteettikieliä koskevasta työstä oon suoritettu lastenkonsultta  šuuni, joka sisältää asian mitä oon olla lapsi, joka puhhuu useampia kieliä ko ruottia ja ellää useamassa ko yhessä kulttuurissa.  Meän hiippakunnan eri osien lapset oon saahneet kertoa omista kielistä ja kunka net niitä käyttävä eri yhtheyksissä. Tämä raportti oon tämän lapsikonven  šuuni  n seurausta ja se tarjoaa monta mielenkiintoista näkökulmaa kielenkäytöstä, itenttiteetistä ja kulttuurista. ¶
Apostoolientekojen kertomuksessa ensimäisestä helluntaista seisoo, ette itte kuki sai omala kielelä kuula Jumalan valtavista teoista. Se oon kehotus meile kans, ette ottaa monikielisyyen toela ja antaa maholisuuen niin lapsile ko raahvaile käyttää ommaa kieltä ko net veisaava, rukkoilevva ja puhuva Jumalasta ja elämästä meän kirkossa. Se oon minun toivomus, ette tämä raportti auttaa hiippakunnan seurakuntia ja kaikkia, joita lasten hyvinvointi kiinostaa, ymmärthään mitä se tietää lapsile, ette ellää, oppia ja leikkiä useamalla ko yhelä kielelä. ¶
Åsa Nyström, Luulajan hiippakunnan pispa ¶
Tämä raportti esittää Luulajan hiippakunnassa 2019-vuen aikana suoritetun lastenkonsultta  šuunin, jossa monikieliset lapset oon saahneet kertoa omista monikielisyyttä koskevista kokemuksista erilaisissa yhtheyksissä ja ympäristöissä. ¶
Luulajan hiippakunta oon alue, jolla puhuthaan monta kieltä. Täälä oon monta saamenkielistä varieteettiä eustettunna ja moni puhhuu suomea ja meänkieltä hiippakunnan pohjosissa osissa. ¶
Saamenkielessä oon monta erilaista varieteettiä, joissa keskenhään oon eri kielioppi ja kirjakieli. Pohjossaamenkieli oon Sápmin issoin ja tavalisiin Luulajan hiippakunnassa. Luulajansaamenkieli oon kans iso mutta piitimensaamenkieltä ja Uumajansaamenkieltä puhhuu vain harva. Moni näistä varieteetistä oon saanu oman kirjakielen hiljain. Moni vanheemanpuolinen saamelainen ei ole saanu oppia lukheen ja kirjothaan saamenkieltä. Tänäpäivänä monela nuorela saamela oon oikeus oppia saamenkieltä, vaikka se ei aina ole ongelmatonta siksi ko esimerkiksi saamenkieltä ossaavista opettajista oon puute. ¶
Meänkieli oon Tornionlaaksossa puhutun suomenkielen variantti. 1800-luvun loppupuolela ja 1900-luvun alkupuolela ruottinkielestä tuli koulukieli ja meänkieltä syrjithiin Samala meänkieli oon eläny kirkonmenoissa ja sielunhoiossa monessa seurakunnassa, olletikki laestaatialaisen herräyksen sisälä. Moni tämän päivän vanhemmista tuntee epävarmuutta kielensä siirtämisessä lapsile siksi ko net ei koe, ette net itte ossaava sitä kyllin hyvin. Samanaikasesti kirjakieli oon 1980-luvulta kehittynny kirjalisuuen, musikin ja teatterin kautta. ¶
Kuuroutta taikka pahhaa kuulovammaa kärsivät lapset ja nuoret saava tänäpäivänä ussein cochleaimplantaatin (CI), joka oon avuksi, vaikka se ei täysin korvaa menetettyä kuuloa. Net kokeva ussein, ette muut ei käsitä ette heän kuulovamma vieläki oon este, joka vaatii ympäristön soppeutumista. CI:n lisäksi ja sen kans yhessä käytethään kans viittomakieltä ja merkkiä tukena (TSS). Viittomakieli oon oma kieli, jolla oma kielioppi ja TSS vahvistaa puhetta merkkaamalla enniiten merkitystä kantavat sanat. ¶
FN:n  lapsikonven  šuuni  ssa sanothaan, ette eetnisheen, uskonthoon ja kielelisheen minuriteethiin taikka alkuperäisväkheen kuuluvilla lapsila oon oikeus omhaan kulttuurielähmään, oman kielen puhumisheen ja oman uskonon harjottamisheen. Lapsia häätyy kuunela ja net pitävä saa’a ilmasta omia käsityksiä heitä itteä koskevissa asioissa. Ruottin kirkon Kirkkojärjestyksessä lapsi saapi erityisen aseman ja siksi jokhaista lapsia koskevaa päätöstä kirkossa häätyy eeltää analyysi mitä seurauksia päätöksellä oon lapsile. ¶
Ruottin kirkko oon monikielinen kirkko ja tänäpäivänä met pyrimä siihen, ette tämä käsitettäs voimavarana meile kaikile eikä käsiteltävänä hankaluuena. 1800-luvun loppupuolela ja 1900-luvun alkupuolela kirkko oli myötä valtion ruottalaistamispyrkimyksissä, mutta meän aikakautena kirkola oon jatkuva työ vahistaaksheen minuriteettikieliä niin valtion ko kirkon puolela. 2009-vuen kielilaki antaa kielelisile minuriteetile ja kuuroile ja kuulovammasille oikeuen oppia, kehittää ja käyttää mainittuja omia kieliä. Tämä koskee erityisesti lapsia. Ruottin kirkossa seurakunnila oon vuesta 2000 selvempi eesvastuu siittä, ette net, jokka puhuva minuriteettikieliä saava maholisuuen kirkonmenhoin, opetuksheen omala kielelä; ja riikin tasola käänethään kirkonmenojärjestyksiä. Aktiivinen sovitustyö suhtheessa aikasemphaan sorthoon jatkuu kans. ¶
Tietty määrä seurakuntia sai tarjouksen olla myötävaikuttamassa konsultta  šuuhniin  . Näissä seurakunnissa lasten ja nuorten ääniä oon koottu monen eri mallin avula. Ryhmäkeskusteluja ja haastatteluja oon tokumänteerattu ja analyseerattu. Kysymykset oon käsitelheet kieliä, joita lapset ossaava, missä ympäristössä ja kenen ihmisten kans net puhuva eri kieliä ja mitä tuntheita ja asenoitumisia heilä oon ko oon kyse eri kielistä. ¶
Lapset, joita oon puhuteltu, puhuva vähhiinthään yhtä muuta kieltä ruottinkielen rinnala. Kotimaisen minuriteettiväestön kielten lisäksi oli kans muita niin eurooppalaisia ko Euroopan ulkopuolisia kieliä myötä lasten parissa. Yks selvä tutkimuksen tulos oon se, ette ruotti voittaa koulussa mutta muita kieliä ussein puhuthaan sukulaisten kans taikka kotona perheessä. ¶
Lähtien meän analyysistä suhtheessa lasten vastaukshiin met olema muo’ostanheet neljä eri ryhmittymistä kuvataksemme lasten kielenkäyttöä: ¶
Juokseva kieli  Lapset, jokka oon osalistunheet tutkimuksheen liikkuva koko aijan eri kielten rajojen yli. Tämä kielen vaihettaminen tapahtuu vaivattomasti ja moni lapsi oon samanaikasesti kaks- taikka kolmikielinen ja niilä oon monta ”pääkieltä”. Vaihtelu riippuu siittä kenen kans puhhuu, mistä puhuthaan ja koska komunikka  š  uuni tapahtuu. ¶
Sisälepääsykieli  Kielenkäyttö solmiutuu eri yhtheykshiin ja toiminthoin. Tämä johtaa siihen, ette kysheessä olevan kielen kyky maholistaa osalistumisen yhtheytheen taikka toiminthaan – taikka päinvastoin: puutheelinen kielikyky johtaa siihen, ette lapsi sulkeutuu ulos toiminasta. Yks esimerkki oon ko poronhoito eelyttää saamenkielen kyvyn, mikä tekkee hankalaksi osalistua ilman tätä kykyä. Muissa yhtheyksissä ei ole yhtä päivänselvää mitä kieltä pittää käyttää ja kielen vaihtelu tapahtuu toiminan aikana. Ruottalaistamisprosessi oon vieny siihen, ette moni nuori, joka halvaa oppia oman kulttuurin kieltä päästääksheen oman kulttuurin toiminthoin ja yhtheykshiin ei aina saa sitä tukea mitä net toivova koululta ja vanhempien sukupolvelta. Sillä, joka ei ossaa kieltä, ei ole sama ittesthääns selvä oikeus kulttuurisheen itenttiteethiin toisten silmissä. Monikielinen pätevyys oon eelytys elhään monikielisessä ympäristössä. Kielelinen pätevyyen puute riskeeraa sulkemhaan lapsen ulos ei vain omasta histooriasta mutta kans maholisesta tulevaisuuesta, joka sisältää koulutuksen, työn ja elatusmaholisuuet. ¶
Etuoikeuaskieli  Tutkimus osottaa, ette se vaikuttaa lasten itenttiteethiin ko ruotiinkielelä oon etuoikeuas suhtheessa muihin kiehliin koulussa. Minuriteettikielet oon pitkän aijan tukittu yksityisheen piihriin ja ruottinkielele oon annettu tulkintaetuoikeus. Se tietää sitä, ette jolla ei ole ruottinkieli pääkielenä joutuu alapauhlaan komunikka  š  uunin puolela. Monet lapset ilmasevva tämän jännityksen tuntheen ko net oon alkanheet kouhluun eikä osahneet ruottinkieltä kyllin hyvin sanoaksheen mitä net halusit ja tunsit. Monessa taphauksessa se päättee vielä enämpi lapsen huoltajan kannalta. ¶
Majuriteettikieli  Lapset, joita tutkimus koskee oon kehittänheet stratekioita muuttaaksheen majuriteetti- ja kotikielen valtasuhtheet. Net tietosesti vaihettavva joskus siihen kiehleen, jota puhekumppani ei ymmärä. Net saattava vastata vaikenemisella. Net saattava freistata voittaa kielikamppailun toisen plaanan puolela oppimalla hankalia sanoja. Net saattava keskittyä yhtheykshiin, missä heän omala kielelä oon etuoikeus ja net saattava kehittää asentheen, joka ilmasee ettei kiinostaa yhtheys ja toiminta, joissa net tunteva olevan kielelisesti alapaulassa. ¶
Aika ajottain monikielinen työ ymmärethään ”pelastaa kielen” – asianna taikka ”tarjota palveluksia muula kielelä ko ruottinkielelä."   Nämät molemat näkokulmat ilmineeraava, ette kirkon palkkalaiset pitävä toimia ”nuita muita” kohin, jokka puhuva muita kieliä. Näistä muista tullee seurakunnan hyvien töitten kohtheita. ¶
Toisenlainen, sisältävä näkökulma, oon ko nähhään kirkko kastettujen yhtheisönnä, jolla oon yhtheinen tehtävä. Kastetut oon net ihmiset, jokka puhuva eri kieliä ja tuova myötä erilaisia kulttuuria. Tämä lissää kirkon yhtheistä ossaamista ja rikastuttaa yhtenäisyyttä. Jos ihmisellä oon pääsy omhaan histoorihaan, juuhriin, omhaan kiehleen ja siihen mihinkä itte kuuluu niin se helpottaa elämistä kokonaisena ihmisennä. Kirkko saattaa antaa osansa siihen, ette lapsi joka kuuluu kielelisheen ja kulttuurisheen minuriteethiin kokkee omat juuret arvokhaana ja myöntheisenä omassa elämäshään. ¶
Meänkielennös: Bengt Pohjanen ¶
Uuesta koronaviiryksestä ja covid-19 tauista ¶
Joulukuusta 2019 lähtien leviä uusi koronaviirys mailmassa. Tauti jonka viirys aiheuttaa oon saanu nimen covid-19. ¶
Usseimat tulevat lievästi saihraaksi  ¶
Kaikhiin usseimat tulevat lievästi saihraaksi ja saavat yskän ja kuuhmeen joka mennee yli ittesthääns, mutta jokku tulevat vakavasti saihraaksi ja saavat hengitysvaikeuksia ja keukkokuuhmeen. ¶
Viirys leviä likhiisessä kontaktissa saihraan henkilön kansa elikkä ko se rykkii elikkä aivastaa, niin sanottu tippatarttuminen. ¶
Oihreet oon useasti lievät ja tulevat tavalisesti suunile viis päivä jälkhiin ko henkilöä oon tartuttannu. Mutta nämät oihreet saattavat kansa tulla ennen elikkä jälkhiin viittä päivää. ¶
Covid-19 antaa ylheisen saihrauentuntheen ja yhen elikkä useaman seuraavista oihreista:  yskä  kuume  hengitysoihreet  nuha  kurkkukipu  päänsärky  lihas- ja nivelsärky  pahavointi.  ¶
Vanheemat saattavat saaja vaikeaman tauin  ¶
Jokku ihmiset saavat vaikeamat vaivat, niinku hengityshankaluukset ja keukkokuuhmeen. ¶
Usseimat niistä jokka saavat vakavaman tauin oon vanheemat henkilöt yli 80 vuotta. Henkilöt joilako oon kruuniset syän- ja keukkosaihrauet elikkä henkilöt joilako oon syöpä saattavat kansa saaja vakavaman tauin. ¶
Tärkeitä telefooninumeroita  Soita 113 13 jos sulla oon ylheisiä kysymyksiä covid-19:sta. Jos sie et pärjää omahoijon kansa koissa sie piät soit-taa telefooninumehroon 1177 ette saaja saihraanhoitoneuvoa (på svenska och engelska). Jos oon hengenvaaralinen tilane niin soita 112.  ¶
Aktyelli informasuuni ja vastauksia tavalishiin kysymykshiin www.folkhalsomyndigheten.se/ covid-19  ¶
Seittemän helppoa neuvoa ette suojata itteästi ja muita: 1.  ¶
Jää kotia jos sie olet sairas elikkä tunnet liepeitä oihreita niinku kurkkukipua, yskää elikkä nuhhaa. Jää kotia vähhiinthääns 48 tiimaa jälkhiin ko sie olet tullu terhveeksi.2. ¶
Pese käet useasti saipuala ja lämpimällä veelä vähhiinthääns 20 sekuntia.3. ¶
Käytä käsipriitä ko käsipesomaholisuuksia ei ole.4. ¶
Vältä likhiistä kontaktia saihraitten ihmisitten kansa.5. ¶
Vältä ette koskea silhmiin, nokhaan elikkä suuhuun.6. ¶
Ryi ja aivasta kainalhoon elikkä paperinästyykhiin.7. ¶
Hunteeraa ette ei käyä vanheemitten tykönä jos sie olet sairas elikkä jos sulla oon saihrausoihreita. ¶
Du är här:  ¶
Hem ¶
/ ¶
Smittskydd & beredskap ¶
/ ¶
Utbrott ¶
/ ¶
Aktuella utbrott ¶
/ ¶
Covid-19 ¶
/ ¶
Skydda dig och andra ¶
/ ¶
"Skydda dig och andra" på olika språk ¶
/ ¶
Meänkieli ¶
Skydda dig och andra från smittspridning på meänkieli.  ¶
Vältä likhiistä kontaktia saihraitten ihmisitten kansa. Silloin sie suojaat itteästi ja muita tulemasta saihraaksi. ¶
Täälä met annama lissää neuvoja kunka sie saatat välttää tarttumista. ¶
Jää kotia töistä elikkä koulusta jos sie tunnet ette sie olet sairas ja sulla oon nuha, yskä elikkä kuume. Silloin sie et riskeeraa ette tartuttaa muita ihmisiä. Tämä jällaa vaikka sie et ole ko vähän sairas. ¶
Jää kotia niin kauon ko sie tunnet ittesti saihraaksi. Jos sie tulet huonomaksi etkä pärjää omahoijon kansa koissa sie saatat soittaa 1177 ette saaja saihraanhoitoneuvoa. (Ruottiksi ja englantiksi.) ¶
Oota vähhiinthääns kaks vuorokautta jälkhiin ko sie olet tullu terhveeksi ennen ko sie menet takashiin töihiin elikkä kouhluun. ¶
Vanheemilla ihmisillä oon suurempi riski tulla vakavasti saihraaksi. Sen takia se oon tärkeätä ettei vanheemitten henkilöitten tykönä sairalassa ja vanheempainkoissa.Sie joka olet töissä vanhoittenhoijossa et piä mennä töihiin jos sie ryit elikkä olet yskässä. ¶
Oihreet Covid-19 saihrauessa oon olletikki kuume ja rykiminen. Hengitysvaivat, kurkkukipu, päänsärky, lihas- ja nivelsärky oon kansa tavaliset oihreet. Usseimat saavat lievät vaivat jokka menevät yli ittesthääns omahoijola koissa. Jokku tulevat vakavasti saihraaksi ja niilä tullee hankaluuksia hengittää ja keukkokuume. Jos sie tunnet joitaki näistä oihreista sie piät yrittää ettei kohata muita ihmisiä. ¶
Net aihneet jokka levittävät viiryksen oon kauhean tarttuvia ja tarttuvat helposti käshiin. Net leviävät lissää ko sie otat jotaki käestä. Pese sen takia käet useasti saipualla ja lämpimällä veelä, vähhiinthääns 20 sekuntia. ¶
Pese aina käet ko sie tulet kotia elikkä ko sie tulet sinun töihiin jälkhiin ko sie olet ollu ulkona, ennen joka ruokailua, ruokahantteerauksessa ja jälkhiin tualetinkäyntiä. Käsiprii saattaa olla vaihtoehto ko sulla ei ole maholisuutta pestä käsiä. ¶
Sinun rykiminen ja aivastaminen levittää pieniä tippoja joissako oon tarttuvia aihneita jokka saattavat levittää viirystä. Rykimällä ja aivastamalla kainalhoon elikkä paperinästyykhiin sie estät tautia leviämästä sinun ympäristhöön elikkä sinun käshiin. Viskaa aina paperinästyyki paperikorhiin ja pese käet. ¶
Tauti leviä limakalvoitten kautta silmissä, nokassa ja suussa. Vältä sen takia ette koskea silhmiin, nokhaan ja suuhuun. ¶
Jos saipuata ja vettä ei ole saatavissa, sie saatat käyttää käsipriitä jossako oon vähhiinthääns 60 prosenttia alkohoolia. ¶
Om det nya coronaviruset och sjukdomen covid-19  ¶
Uuesta koronaviiryksestä ja covid-19 tauista ¶
Du som är 70 år eller äldre – begränsa dina nära kontakter  ¶
Sie joka olet 70 vuotta elikkä vanheempi - rajota sinun likhiiset kontaktit ¶
Undvik att bli smittad och att smitta andra – affisch A4  ¶
Vältä ette sulle tarttuu ja ette tartuttaa muita ¶
Detta verk, och texter och bilder i tillhörande pdf:er, är licensierat under en Creative Commons Erkännande-DelaLika 4.0 Internationell Licens . ¶
Uppdaterat: 2020-04-16 ¶
 ¶
Dela på LinkedIn ¶
 ¶
Gå till toppen av sidan ¶
Sie joka olet 70 vuotta elikkä vanheempi - rajota sinun likhiiset kontaktit ¶
Met suosittelemma ette sie joka olet 70 vuotta elikkä vanheempi rajotat sinun likhiiset kontaktit ja jäät kotia niin paljon ko maholista jonku aikaa etheenpäin. ¶
Se uusi viirystauti covid-19 oon kehittynny pantemiiksi ja leviä nyt Ruottissa. Sie joka olet 70 vuotta elikkä vanheempi kuulut riskiryhmään. Sen näyttävät kokemukset Kiinasta ja Italiasta, joissako tauinleviäminen oon ollu käynissä pitemän aijan. Se oon kauhean tärkeätä ette sie suojaat ittestiä ja muita ette teile ei tartu covid-19. Silloin sie suojelet kansa saihraanhoitoa joka tullee olheen kauhean rasittunnu. ¶
Näin sie pysyt terhveenä Ette välttää ette sulle tarttuu met kehotamma sinua joka olet 70 vuotta elikkä vanheempi ette rajottaa sinun likhiisiä kontaktia. Sie piät välttää kolektiivitrafikin käyttämistä, käyä ostoksilla kaupoissa elikkä olla huohneissa joissako oon paljon väkeä yhtä aikaa. Ota sen siihaan apua omhaisilta elikkä krannilta ette esimerkiksi ostaa ruokaa elikkä toimittaa asioita.  ¶
Näin sie vältät ette tartuttaa muita  ¶
Jos sie olet sairas sie piät jääjä kotia hoitamhaan sinua itteä ja ette välttää ette tartuttaa muita, vaikka sulla ei ole ko lievät oihreet. Vältä likhiisiä kontaktia muitten ihmisitten kansa ko sie olet sairas. ¶
Näin sie autat saihraanhoitoa Rajottamalla sinun likhiisiä kontaktia harvempi sairastuu, ja se johtaa helpotuksheen saihraanhoijole. Jos kaikin auttavat met annama tukea saihraanhoijole jollako rajotettuna aikana tullee olheen korkea työrasitus. Covid-19 antaa ylheisen saihrauen tuntheen ja yhen elikkä useaman seuraavista oihreista:  ¶
INFORMASUUNIA COVID-19:STA ¶
Tärkeitä telefooninumeroita Ylheisille kysymyksille covid-19:sta, soita 113 13. Saihraanhoitoneuvonantamiselle, käy Vårdguiden, www.1177.se elikkä soita telefooninumero 1177, linja oon auki ympäri vuorokauen. Jos sie olet kiusoissa soita Vanhuuslinja/Äldrelinjen, 020-22 22 33.  ¶
Arkipäivät kl 10-15. Jos oon hengenvaaralinen tilane soita 112. ¶
Riskiryhmät Korkea ikä oon pääasianen riskifaktori. Sen näyttävät saatavissa olevat tutkinot liitetty covid-19 ulospuhkeamisheen. Sen takia sie joka olet 70 vuotta ja vanheempi kuulut riskiryhmään. Korkeaikäset henkilöt joilako kansa oon esimerkiksi korkea verenpaino, syän-ja verisuonitauti, keukkotauti elikkä sokkeritauti/diabetes oon vähän tavalisemat niissä vaikeissa taphauksissa.  ¶
Näköhoitosentraali ¶
Näköhoitosentraali     ¶
Ylheiskattavia päämääriä  ¶
Vähhiinthään 2. metrin väli vähentää covid-19. tartuntaa. Se oon väljempi väli ko mitä luulet, hunteeraa parkkaria! ¶
Vaccinmottagning covid-19 Rokotusvasthaanotto covid -19 ¶
Rokotusvasthaanotto covid -19 ¶
Vain varattuja aikoja ¶
Rokotusvasthaanotto covid -19 ¶
Sisälekäynti ¶
Uloskäynti ¶
Oletkos unohtannu täyttää sinun terhveysesittelyn? ¶
Piä väliä toishiin Piä henkilötoistus ja terhveysesittely saatavissa ¶
Oota tässä 15 minuttia rokotuksen jälkhiin. Sitte sie saatat jättää rokotushuohneen. ¶
Vähhiinthään 2. metrin väli vähentää covid-19.   tartuntaa. Se oon väljempi väli ko mitä luulet, hunteeraa parkkaria! ¶
Vaccinmottagning covid-19 Rokotusvasthaanotto covid -19 ¶
Rokotusvasthaanotto covid -19 ¶
Vain varattuja aikoja ¶
Rokotusvasthaanotto covid -19 ¶
Sisälekäynti ¶
Uloskäynti ¶
Oletkos unohtannu täyttää sinun terhveysesittelyn? ¶
Piä väliä toishiin ¶
Piä henkilötoistus ja terhveysesittely saatavissa ¶
Oota tässä 15 minuttia rokotuksen jälkhiin. Sitte sie saatat jättää rokotushuohneen. ¶
Kuttu avoihmeen tonionlaaksolaisile tarkotethuun yhtheisheen neuvonpithoon ¶
Tornionlaaksolaiset Västerbottenin läänissä (Tornedalingar i Västerbottens län)  kuttuthaan täten yhtheishiin terhveys- ja sairashoitoa ja tämän perän kehitystä koskevhiin neuvonpithoin kansalisten minuriteettien ja minuriteettikielten lain määräysten mukhaan. ¶
Aika:  Maanantaina 1.maaliskuuta, klo. 17.00 ¶
Paikka:  Viiteolänkin kautta ¶
Yhtheinen neuvonpito piethään viiteolänkin kautta covid-19. (koronaviiruksen) takia. Ilmottautumista vaaithaan länkin lähättämisen takia. Ilmottautumisen häätyy tehä  tuorestaina 25.  helmikuuta Ann-Sofi Grenholmile, kansalisten minuriteettien yhtheyshenkilölle,  annsofi.grenholm@regionvasterbotten.se,  090-785 70 78. Lähättäkää kernaasti käsiteltäviä asioita ennen yhtheistä neuvonpitoa. Lämpimästi tervetulheita! ¶
Kuttu  avoihmeen  tonionlaaksolaisile  tarkotethuun  yhtheisheen  neuvonpithoon ¶
Tornionlaaksolaiset  Västerbottenin  läänissä  (  Tornedalingar i Västerbottens län  )  kuttuthaan  täten  y  htheishii  n  terhveys  - ja  sairashoitoa  ja  tämän  perän  kehitystä  koskevhiin  neuvonpithoin  kansalisten  minuriteettien  ja  minuriteettikielten  lain  määräysten  mukhaan  .   ¶
Aika  :  Maanantaina  1.maaliskuu  ta  , kl  o  . 17.00   ¶
Paikka  :  V  i  i  teolänkin  kautta   ¶
Yhtheinen  neuvonpito  piethään  viiteolänkin  kautta  covid-19. (  koronaviiruksen  )  takia  .  Ilmottautumista  vaaithaan  länkin  lähättämisen  takia  .  Ilmottautumisen  häätyy  tehä  t  u  or  estaina  25  .  helmikuuta  Ann-Sofi  Grenholm  ile  ,  kansalisten  minuriteettien  yhtheyshenkilölle  ,  annsofi.grenholm@regionvasterbotten.se, 090-785 70 78.  Lähättäkää  kernaasti  käsiteltäviä  asioita  ennen  yhtheistä  neuvonpitoa  .   Lämpimästi  tervetulheita  ! ¶
Ylheiskattavia päämääriä ¶
Vältä ette sulle tarttuu ja ette tartuttaa muita ¶
Jää kotia ko sie olet sairas!  ¶
Jää kotia ko sie olet sairas. Silloin sie vältät ette tartuttaa muita. ¶
Vältä ette koskea silhmiin, nokhaan ja suuhuun!  ¶
Se saattaa olla hankala malttaa, niin pese käet useasti saipualla ja veelä ette saaja pois tarttumisaihneet. ¶
Pese käet useasti!  ¶
Tarttumisaihneet tarttuvat helposti käshiin ja saattavat levitä muile. Pese käet useasti saipualla ja lämpimällä veelä, vähhiinthääns 20 sekuntia. Käsiprii oon vaihtoehto ko sulla ei ole käsipesomaholisuuksia. ¶
Ryi ja aivasta kainalhoon  ¶
Rykimällä ja aivastamalla kainalhoon elikkä paperinästyykhiin sie estät pieniä tippoja, joissako oon tarttumisaihneita, ette levitä sinun ympäri elikkä tarttumhaan sinun käshiin. Viskaa aina paperinästyyki paperikorhiin ja pese käet.! Tarttumisaihneita oon joka paikassa meän ympäristössä. ¶
Tavalisiin tauinleviäminen tapahtuu meän käsitten kautta. ¶
Hyvä käsihykieeni oon helppo konsti ette suojata sinua itteä ja muita. ¶
Polttaminen eli tupakointi ¶
Kun polttaa tupakkaa sitä immee keuhkoin tuhansia myrkylisiä ainheita. Polttaminen saattaa antaa erilaisia vahinkoja ja tautia, ja suunile joka toinen henkilö joka polttaa kuolee aiemin kun mitä se olis tehny ilman polttamista. Sen lisäks tupakka on tyyristä, ja saattaa tehhä ette sitä saapi finniä, huonoman kunnon ja vähemin seksihalua. Silti on tavalista ette alethaan polthaan sen takia ette olla tyffi eli komea. ¶
On olemassa laki joka sannoo ette ei saa ostaa tupakkaa jos on alle 18 vuotta. Se on nuoritten suojaksi tupakan vaaroista. ¶
Sitä saattaa polttaa tupakkaa paperossina, sikarina, sikarillinä ja vesipiipussa. Paperossit on tavalisimat. Paperossi ei sisälä aivan tupakkaa, yhen sytytetyn paperossin savvussa on suunile 4000 tjeemistä ainetta. Moni niistä antaa kanseria. Vaaralisimat ainheet on: ¶
Tavalisiin syy on ette kaveritten kans testathaan polttaa ensi kerran. Sitä haluaa testata miltä se maistuu ja kuinka se tuntuu. Piian sitä tykkää ette se on tyffiä. Eipäs juuri kukhaan piä ette se maistuu hyväle ensi kerrala. ¶
Jokkut polttavat sen takia ette net haluavat tuntea vanheemalta eli ittenäiseltä. Saattaa kans tuntea ette se on helpompi olla muitten kans, jokka kans polttavat. ¶
Suuriin osa tietää ette se on vaaralista polttaa. Mutta se on helppo ajatella ette tauvit ei tule ittele, eli ette sitä aikoo heittää ennen ku se tullee vaaraliseks. ¶
Jos alkaa polttamhaan on vissit asiat mitä mennee huomata aika kätevästi, esimerkiks ette saapi kehnoman kunnon. Se tullee siittä ette jos polttaa ruumis tullee kehnomaks ottamhaan ylös syyreä ilmasta, ja nikutiini mikä on tupakassa saapi syämen lyöhmään kätevämin. ¶
Sen varemin elämässä kun alkaa polttamhaan, sen suurempi vaara ette tullee riippuvaiseks ja ette saapi vahinkoja ja tautia polttamisesta. Niin pitkhään ku keuhkot ei ole kehittynheet valmhiiks net on ekstra herkät tupakalle. Vaikka ei oikeasthaan mene saa tupakkaa jos on alle 18 vuotta, silti moni jokka on nuoremat alkavat polttamhaan. ¶
Jos on polttajitten lähelä, esimerkiks samassa huonheessa, sitä saapi henkiä kaasuja jokka on savvussa. Sitä kututhaan passiiviseks polttamiseks. Koska passiivi polttaminen on kans vaaralista, polttaminen on kieletty restayrangissa, kahviloissa, työpaikoissa ja julkisissa paikoissa sisälä. ¶
On helppo tulla tupakasta riippuvaiseksi. Vain muutaman paperossin perästä aivot saattavat tulla riippuvaiseks nikutiinistä. Jos on riippuvainen tupakasta merkittee ette ruumis on harjantunu nikutiinhiin, ja se tullee raskhaaks jos ei polta, niin kututtu apstinensivaivoja. Mutta se on kans itte tapa johonka sitä tarttuu, se tullee tavaks ette polttaa. ¶
On vaikea lopettaa polttamisen, vaikka haluaa olla vapa siittä. Mutta se mennee, ja sen varemin kuen heittää polttamisen sen paremin se mennee. Suuriin osa vahinkoista ja tauista mitä polttaminen antaa, saattavat kehittyää hyvään suunthaan jos lopettaa. ¶
Hyvät syyt miksi ei polttaa:  ¶
Jos on vaikea päättää jos pittää polttaa eli ei, saattaa yrittää tehhä listoja missä on etuja ja haittoja. Se saattaa olla pikku asioita ja suuria asioita, jokka koskevat ommaa elämää, muita henkilöitä, miljöötä ja muuta. Se on omat listat, ja itte sitä päättää mitä listaa aikoo seurata, kuinka sitä haluaa tehhä polttamisen kans. ¶
Meänkieli (tornedalsfinska) ¶
UMO – nuoritten vasthaanotto verkossa. ¶
UMO:n alat:  ¶
Titteliä:  ¶
Abortti merkittee ette keskeyttää raskhauen. Jos ajattellee ette tehhä abortin saattaa olla paljon kysymyksiä. Mutta saattaa aina kohata jonku keltä saattaa saa vastauksia kysymykshiin. Se koskee kans sellaista joka on tehny jonku raskhaaks. ¶
» Abortti ¶
Ahistus on voimakhaat tuntheet rauhattomuuesta ja pölöstä, joita saattaa tuntea koko ruuhmiissa, ja sitä suuriin osa kokkee joskus. Ahistus saattaa olla ilkeä ja epämielyttävä, mutta silti pittää yrittää tehhä sitä mistä sitä tykkää eikä välttää tilantheita missä sitä uskoo antaa ahistusta. » Ahistus ¶
Alkkuhoolila meinathaan juomia kun ööli, viini ja viina. Moni juopi sitä koska se on makea eli ette tulla päihiin. Mutta alkkuhooli saattaa kans olla vaaralinen monela tavala. » Alkkuhooli ¶
Akyytti-p-pilleri on tapletti minkä tyttäret saattavat ottaa ettei tule raskhaaks. Se ei ole suoja raskhautta vasthaan sen tavalisessa merkityksessä, siis sitä ei käytetä suojana ennen eli samlaakin aikana. Akyytti-p-pilleriä pittää käyttää vain hätäratkasuna ja ei säänölisesti suojana raskhauesta. ¶
» Akyytti-p-pilleri ¶
Ittentunto koskee niitä ajatuksia mitä on ittestä ja kuka sitä on. Sillä ei ole mithään tekemistä sen kans jos sitä on hyvä eli huono tekemhään eri asioita, se koskee sitä ette tuntea ette sitä on arvokas vain siittä ette on olemassa. Tunne ette sitä kelpaa mennee träänata ylös ja tehhä paremaks. ¶
» Ittentunto ¶
Kun kokkee mobbausta on helppo tuntea ette sitä alkaa olheen levoton ja voipi kehnosti. Välistä se vaikuttaa elämhään niin paljon ette saapi huonoman ittenluottamuksen ja yrittää välttää tilantheita missä saattaa kohata niitä jokka mobbaavat. Mutta ei kukhaan tartte piilota sen takia ette muut mobbaavat.´ ¶
» Jos kokkee mobbausta ¶
Kontoomi on yks pieni pussi joka on tehty ohusta laateksista (kymmi), ja jonka saattaa vettää peeniksen pääle eli on seksileeksaakki jos aikoo pittää seksiä. ¶
» Kontoomi ¶
Se on luonolinen osa elämästä ette välistä tuntea matalapainetta, surua, levottomuutta, eli kokea toivottomuutta. Usseimiten tuntheet menevät yli vähän aijan päästä. On asioita mitä itte saattaa tehhä ette alkaa voimhaan paremin, ja on olemassa apua jos tarvittee sitä. ¶
» Matalapaine eli alakulonen ¶
Mensi on se vuoto kohtusta (livmodern) jokka tyttäret saavat enemän eli vähemän säänölisesti pyberteetistä lähtien. Mensi on ruuhmiin malli näyttää ette sitä on sukupuolen kypsä. ¶
» Mensi ¶
Kun ihmiset ympäristössä kohtelevat jotaki muuta ilkeästi sitä kututhaan mobbinkiks. Yks yksityinen ilkeä asia ei räknätä mobbinkiks. Se on kun se tapahtuu monta kertaa ja saapi sen, jota kohelthaan ilkeästi, voimhaan huonosti. Sillon se räknäthään mobbaukseks. ¶
» Mobbaus eli mobbinki ¶
Muiskia, pyssata ja kuhertella eli honglata on jotakin mistä pruukathaan tykätä. Jos ei ole tehny sitä piian sitä fanttiseeraa siittä ja kaipaa sitä. Samala se saattaa tuntua vähän nervöösiltä ensi muiskun aikana eli kuhertelussa. Kuinkas sitä oikhein tekkee kun sitä kuhertellee? ¶
» Muiskuja, pyssiä ja kuhertelua/honglaamista ¶
P-pilleri on preventiivimeeteli/ preventiiviaine/ ehkäisyväline tyttärile taplettimuoossa. P-pillerillä meinathaan usseimiten sitä joka oikeasthaan on kombineerattu p-pilleri. Net sisältävä kaks eri hormoonia, östrojeeniä ja gestajeeniä (gulkroppshormon), joka muun muassa tekkee ette eisaa ovylasjuunia (ägglossning), siis munasolu ei löysää. ¶
» P-pilleri ¶
Kun polttaa tupakkaa sitä immee keuhkoin tuhansia myrkylisiä ainheita. Polttaminen saattaa antaa erilaisia vahinkoja ja tautia, ja suunile joka toinen henkilö joka polttaa kuolee aiemin kun mitä se olis tehny ilman polttamista. Silti on tavalista ette alethaan polthaan sen takia ette olla tyffi eli komea. » Polttaminen eli tupakointi ¶
Joskus kun on 10 ja 13 vuoen iässä sitä usseimiten pruukaa tulla pyberteethiin. Pyberteetin aikana ruumis kehittyy lapsesta raahvaaks. Esimerkiks ääni ja sukupuoli muuttuvat, sitä saattaa saa finniä ja pruukathaan alkaa kiinostumhaan seksistä. ¶
» Pyberteetti ¶
Kohta kaikin on pruukanheet unaneerata ennen kun heilä on seksiä jonku muun kansa. Sen ensimäisen seksuaalisen kokemuksen suuriin osa on saanu ittensä kansa. Se on tavalista ette on paljon ajatuksia ja ototuksia kuinka se tullee olemhaan kun ensi kerran pittää seksiä jonku kansa. ¶
» Seksiä ensi kerran ¶
Seksuaalinen taipumus eli luone koskee sitä mikä sukupuoli sillä on johonka sitä rakastuu, eli kiimaintuu. Sitä saattaa olla biiseksuaalinen, heteroseksuaalinen eli homoseksuaalinen. ¶
» Seksuaalinen taipumus – biiseksuaalinen, hetero, homo ¶
Svamppia on kohta kaikila luonolisesti alapäässä. Välistä se lissäintyy ja sillon se saattaa antaa prupleemia. Se on hyvin tavalista tyttärillä. Svamppi on vaaraton mutta saattaa olla raskasta koska se pruukaa kutistaa ja kirventellä. ¶
» Svamppia sukuelimessä, eli alapäässä ¶
Jos on pitäny seksiä ilman suojaa se on aina hyvä testauttaa itteä sukupuolitauvista. Kuinka testi toimii riippuu siittä mitä sukupuolitautia sitä testaa itteä. Useasti sitä saapi jättää yhen kusi- eli veripruuvin. Jos sitä testaa yhtä sukupuolitautia joka kuuluu tartuntalakhiin sillon sitä ei tarvitte maksaa mithään. ¶
» Testata itteä ¶
On paljon keinoja millä parantaa ja vahvistaa ommaa ittentuntoa. Täälä joku keino mitä saattaa pruuvata ¶
» Tipsiä kuinka parantaa ommaa ittentuntoa ¶
Pyberteetti ¶
Joskus kun on 10 ja 13 vuoen iässä sitä usseimiten pruukaa tulla pyberteethiin. Pyberteetin aikana ruumis kehittyy lapsesta raahvaaks. Esimerkiks ääni ja sukupuoli muuttuvat, sitä saattaa saa finniä ja pruukathaan alkaa kiinostumhaan seksistä. ¶
Pyberteetin alottaa hormoonit. Hormoonit on ainheet jokka kehittyvät eri ruuhmiin rauhasissa. Hormoonit vaikuttavat kuinka ruumis toimii monela eri tavala. Esimerkiks net määräävät kuinka uni, verenpaino, kiiri ja kuinka paljon vettä on ruuhmiissa. Se on kans hormoonit jokka määräävät kuinka ja koska ruumis kehittyy. ¶
Koska tullee pyberteethiin ja kuinka sitä kokkee sitä, se vaihtelee paljon henkilöstä henkilhöön. Jokkut saattavat kaivata ette saa mensin eli parrankasvua, ja toiset pitävät ette se tuntuu ilkeältä. ¶
Jos tullee varhain eli hiljain pyberteethiin, se ei ole mithään mitä sitä itte saattaa määrätä. Tyttärillä pruukaa pyberteetti alkaa kun sitä on 10 ja 12 vuoen välissä, ja pojila se alkaa 11 ja 13 vuoen välissä. Mutta on kans tavalista ette se tapahtuu sekä varemin ette myöhemin kans. Kuinka vanhaa sitä on kun tullee pyberteethiin on suureks osaks jeneettistä ja siis perintöä. ¶
Koko pyberteetti pruukaa ottaa viis-kuus vuotta, ja sillä aikana kaikila om oma tahti. Pyberteetti alkaa useasti ette sitä kasvaa kätevästi. Välistä saattaa tuntea ittens vähän kömpelöks koska kaikki ruuhmiinosat ei kasva samassa vauhtissa. Esimerkiks käet ja jalat pruukaavat kasvaa paljon alussa. ¶
Kun pyberteetti loppuu sitä on kasvanu pittuuvelta valhmiiks. ¶
Sitä saapi useasti kuulla ette pyberteetti on raskas aikakausi. Niin se saattaa olla muutamile, mutta ei kaikile. Monele se on hauska ja jännittävä aika elämässä, kun tapahtuu paljon uutta sekä ittensä kans ette kaikki muu oman ympärilöä. Moni tykkää kasuta ja saa enemän raahvaan ruuhmiin ja ulkonäön, mutta ei kaikin. Se saattaa tuntua sekavalta ette ruumis muuttuu, välistä saattaa tuntea ette sitä ei oikein pysy matkassa. ¶
Välistä saattaa tuntua ette on olemassa ajatuksia ja vaatimuksia, esimerkiks kuinka pittää olla ja minkä näkönen tyär ja poika pittää olla. Raahvaila saattaa olla iteoita kuinka tonoorinkit "on", mitä saatethaan kuvata nekatiivisilla sanoila, niinku ette tonoorinkit on vaikeita ja riitasia. Pittää muistaa ette ei kelhään ole oikeus käyttyäytä tylysti eli epäkorektisti kethään kohti ja ette on aina oikeus olla kuka sitä haluaa olla. ¶
Jos tuntuu raskhaalta se saattaa olla hyvä puhua jonku kansa. Se saattaa esimerkiks olla koulun siukkasysteri, koulukyraatturi, eli joku muu nuoritten vasthaanotossa. ¶
Tyttäritten ensi merkki ette on tullu pyberteethiin on ette rinnat alkavat kasvamhaan. Sen saattaa tuntea kun saapi pieniä kovia kuhmuja rintavoortan eli nännin takana. Se on rinnan rauhanen joka kehittyy. Kun rinnat kasvavat net saattavat kutistaa ja olla arkoja. Se on kans tavalista ette se ottaa kipeästi kun pukkaa johonki eli koskettaa rintoja liian lujasti. ¶
Usseimiten yksi rinta alkaa kasvamhaan ennen toista. Se on tavalista ette rinnat jatkuvasti kasvavat omassa tahissa. ¶
Kohta puolet pojista saavat rintarauhasia, jokka mennee nähhä ja tuntea pienenä kuhmuna yhen eli molemitten rintavoortitten alla. Rintarauhaset saattavat kans tuntua vähän aroilta, mutta se on täysin vaaratonta. Vähän aijan päästä rintarauhanen pruukaa mennä pieneks uuesti. Se saattaa kestää kaks kolme vuotta. ¶
Pyberteein aikana saapi sukuelimen karvoja. Karva alkaa kasvamhaan sukupuolen pääle ja jymskheen eli kupheesheen päin. Sekä pojat ette tyttäret saattavat saa karvaa viivana naphaan päin. ¶
Saapi kans karvaa kainalhoon ja se on tavalista ette saapi enemän karvaa ruuhmiin muihin paikhoin kans, esimerkiks käshiin ja jalkhoin. Pojat saattavat saa karvoja rinthaan ja selkhään. ¶
Pojila kasvaa parta. Se pruukaa alkaa ylähuulen päälä ja leviää sitten poskhiin ja leukhaan. Joilaki karvankasvu jatkuu ja lissäintyy ja tullee vahvemaks kauas raahvaasheen ikhään. ¶
Pyberteetin aikana pään hiukset tulevat rasvasemaks kun aiemin. Se riippuu siittä ette talirauhaset tekevät lissää rasvaa. Sen takia saattaa tarvita pestä hiukset useamin kun aiemin. ¶
Sukuelimet muuttuvat pyberteetin aikana, sekä koossa ette färissä. Talirauhaset alkavat näkyä selvemin, mikä merkittee ette sitä huomaa pilkkuja ja klupuja, jokka on luonoliset ja vaarattomat. Hiki ja nestheet, jokka alkavat kehittymhään tekkee ette sukuelin haiseeki eri tavala kun aiemin. ¶
Tyttärillä tulevat sekä ulkopuoliset ette sisäiset häpyhuulet vahvemaks ja tummemaks. Useasti net sisäiset häpyhuulet kasvavat sillä tavala ette net näkyvät ulos päin. Kliitturiski kasvaa. Emätin, kohtu ja munasolut (äggstockar), jokka on ruuhmiin sisälä tulevat isomaks. Ovylaasjuuni eli munanlaskenta (ägglossning) alkaa. ¶
Pojila alkavat testikkelit kasvamhaan. Ja testikkelinpussi ja peeniski alkaa kasvamhaan ja tulevat isomaks ja testikkelinpussi saapi tummeman färin. Kuinka paljon peenis kasvaa vaihtelee henkilöstä henkilhöön. Sisäiset sukupuolirauhaset, mitä kututhaan prostaataks ja spermarakko (spermablåsa), kasvavat kans. Esinahka eli suoronkota laajenee ja tullee isomaks ja sen alla alkaa smegma, valkeamainen voiteleva neste, kehittymhään. ¶
Kun testikkelit kasvavat net saattavat olla vähän arat. Se pruukaa olla merkkinä ette net on alkanheet tekemhään spermieitä. Se pruukaa alkaa 14-15 vuotena, mutta se saattaa alkaa sekä varemin ette hiljemin. Jos tullee spermaa kun saapi ejakylasjuunin, se merkittee ette sitä on seksinkypsä. Sillon sitä saattaa tehhä jonku raskhaaks, jos pittää emätinyhtyntää (slidsamlag). Pyberteetin aikana on tavalista ette sitä saapi ejakylasjuunin yölä kun nukkuu. Joilekin se tapahtuu vain joskus harvoin, ja muut taas saattavat saa öisiä ejakylasjuunia monen vuoen aikana. ¶
Ennenku mensi tullee sitä alkaa saahmaan vuotoja. Sen huomaa ette tullee vähän keltavalkeata truushoin. Vuoot tekevät ette emättimen limakalvot pysyvät tuorheina. Net pitävät kans emättimen puhthaana ja suojaavat sitä infeksjuunista. ¶
Kun saapi mensin se merkittee ette ovylasjuuni eli munanlasku (ägglossning) on alkanu. Se merkittee ette sitä on seksinkypsä, siis ette saattaa tulla raskhaaks ja saa lapsia. ¶
Ensi mensi pruukaa tulla suunile kaks vuotta jälkhiin kun rinnat on alkanheet kasvamhaan. Usseimiten se alkaa ette tullee vain vähän verta truushoin eli paperhiin kun pyhkii. ¶
Se on kans tavalista ette on ruskeanfärisiä vuotoja ennenku saapi mensin ensi kerran. Se on ruuhmiin tapa näyttää ette mensi on tulossa. Verensekanen vuoto pruukaa olla tumma ja ruskeanfärinen, se tullee siittä ette veri kerkiä kuivaa vähäsen ennenku se tullee ulos. ¶
Alussa on tavalista ette mensi tullee epäsäänölisesti. Sitä saattaa esimerkiks saa mensin vain kerran ja sitte se saattaa kestää monta kuukautta ennenku seuraavaa mensi tullee. Se on tavalista ja täysin vaaratonta. ¶
Sitä saattaa olla kiimanen, unaneerata eli pittää seksiä muula tavala ja saa orkasmin jo ennenku on seksuaalisesti kypsä. Mutta kun tullee seksin kypsäksi pruukaa seksin halu ja sen kaipu lissäintyä. Vaikka on unaneeranu jo kun oli nuorempi se on useasti pyberteetin aikana kun suuriin osa alkaa unaneeraamhaan enemän tietosesti. Moni ajattellee useamin seksistä ja siihen liittyvää, ja se on tavalista ette alkaa hunteeramhaan kuinka se tuntuu ensi kerran kun pittää seksiä jonku muun kans. ¶
Pojile seksin ajatukset saattavat tehhä ette saapi helpola ereksjuunin. Välistä se tapahtuu ilman ette itte ymmärtää miksi. Se saattaa esimerkiks tapahtua kun istuu byssissä joka huiskuu eli kun pyöräilee kryysitien päälä. Huiskumiset tekevät ette signaalit menevät suorhaan peeniksheen, ilman ette menevät aivoitten kautta. Se saattaa tuntua piinaliselta ja sitä helpola uskoo ette sitä on yksin siittä ette saa ereksjuunin ilman tahtoa, vaikka se on oikeasthaan hyvinki tavalista. ¶
Just niinku hiukset tulevat kätevämin rasvaseks niin tullee ihokin. Se tullee siittä ette talirauhaset prutyseeraavat enemän rasvaa kun aiemin, välistä enemän kun mitä oikeasthaan tarvithaan. Sitä huomaa sen sillä tavala ette iho kiiltää enemän, olletikki nokan ympäri ja ottassa, mutta kans poskissa ja selässä. Kun iho tullee rasvasemaks se saattaa johtaa ette saapi finniä ja ihomatoja, eli puurmaskia. ¶
Pyberteetin aikana saattaa kans saa viivoja ihhoon, niin kututtuja ihonsärkemisiä. Se tullee siittä ette iho vennyy kätevämin kun se kerkiä sopeutua. Tyttärillä se on tavalisiinta ette saa särkemisiä rinthoin, lonkhaan ja reishiin. Pojila se on tavalisiinta saa sitä selkhään ja olkapäihin. Särkemiset haalistuvat aijan olhoon. ¶
Sitä alkaa kans hikeämhään enemän pyberteetin aikana. Sen takia on tärkeä ette sitä pessee ittensä joka päivä. Jos tykkää ette tarvittee, sitä saattaa kans käyttää teoturanttia kainalossa. ¶
Just niinku muukin ruumis kehittyy niin ääniki kehittyy pyberteetin aikana. Kurkunpää kasvaa ja äänihuulet (stämband) tulevat pitemäks, mikä tekkee ette ääni tullee tummemaks ja syvemäks. Sitähän sitten kututhaan ette tulla äänenmurroksheen. Se tapahtuu sekä pojissa ette tyttärissä. Mutta pojitten ääni muuttuu enemän kun tyttärillä, ja se saattaa merkitä ette pojila on vaikeampi kontroleerata ääntä. Se saattaa välistä kuulua kröhmyseltä eli vaihtella vaalon ja tummeman välissä yhtenä aikana, ennen kun se tummenee ja syvenee. ¶
Pyberteetin alussa käet ja jalanpohja eli jalat kasvavat erityisen kätevästi. Sitten kasvavat käsivarret ja itte jalat eli sääret. Jälkhiin sen sitä kasvaa enniiten pittuuvelta. Sitä saattaa kasvaa monta senttimetriä muutamassa kuukauessa. Sitä kututhaan kasvuspyrtiks. ¶
Ruumis ei kasva aivan pittuuveela, mutta muuttuu kans formissa eli muoossa. Tyttäret pruukaavat saa leveämät lonkat ja pojat saavat leveämän ruuhmiin yläpuolen. ¶
Koska pyberteetti alkaa vaihtelee ja riippuu mm. jeenistä ja mitä on periny. Jos tullee varhain pyberteethiin saattaa tuntua hauskalta ja raskhaalta. Ette tulla liian varhain pyberteethiin, ennenku on täyttäny kaheksan vuotta tyttärenä eli yheksän vuotta poikana, ei ole tavalista. Jos saapi pyberteetinmerkkiä niin varhain on hyvä jos puhhuu vanheemitten kans eli jonku muun huoltajan kans, ja ottaa yhteyttä siukkasysterin eli huoltosentraalin kans. ¶
Jos ei ole yhtään pyberteettimerkkiä kun täyttää 14 vuotta sitä kututhaan hiljaiseks pyberteetiks. Sillon saattaa puhua vanheemitten eli jonku muun huoltajan kans, ja niitten kans yhessä eli itte ottaa yhteyttä siukkasysterin, nuoritten vasthaanoton eli huoltosentraalin kans. Jos tarvittee pyberteetin mennee panna käynthiin metesiinin avula. Sitä ei saata itte tehhä mithään millä pääsis kätevämin pyberteethiin. ¶
Jos tuntuu raskhaalta ettei kehittyä samassa tahissa kun omat kaverit se saattaa tuntua hyvältä ette puhua jonkun kansa. Koulunsysteri on esimerkiks hyvä henkilö mihinkä saattaa kääntyä. Se mennee kans saa apua nuoritten vasthaanotosta eli huoltosentraalista. ¶
Seksiä ensi kerran ¶
Kohta kaikin on pruukanheet unaneerata ennen kun heilä on seksiä jonku muun kansa. Sen ensimäisen seksuaalisen kokemuksen suuriin osa on saanu ittensä kansa. Se on tavalista ette on paljon ajatuksia ja ototuksia kuinka se tullee olemhaan kun ensi kerran pittää seksiä jonku kansa.  ¶
Kun ei ole koskhaan pitäny seksiä kenheen kansa saattaa olla paljon ajatuksia kuinka se tullee tuntumhaan, kuinka sitä haluaa ette se pittää olla ja koska se pittää tapahtua. Saattaa ette sitä on kuullu kaveria puhua siittä, nähny filmissä, lukenu avisissa eli kuullu muuta, joka tekkee ette sen on saanu ideoita ja kuvitteluja kuinka se pittää olla. ¶
Useasti nämät ajatukset koskevat ette pittää emätinyhtymistä (slidsamlag). Net tutkimukset mikkä on tehty näyttävät ette on moni joka ei ole pitäny emätinyhtymistä kun net jättävät jymnaasien. Se saattaa johtua monestaki syistä, esimerkiks ette ei halua, ettei ole ollu maholisuus, ette tykkää pittää seksiä henkilöitten kans jokka on samasta sukupuolesta, eli on kiinostunu pitämhään muunlaista seksiä kun just emätinyhtymistä. ¶
Välistä tuntee stressiä eli ette on pakotettu pitämhään seksiä vaikka sitä ei oikeasthaan itte halua sitä eli ei ole valmis siihen. ¶
Sitä saattaa kans tuntea ette on pakko oottaa seksin kans vaikka sitä haluais tehhä sitä. Ette tuntea pakkoa ette pittää eli oottaa seksin kans saattaa riippua oman kaveriporukan painosta eli ototuksia esimerkiks perheeltä. ¶
Mutta on tärkeä muistaa ette pittää tehhä sen joka tuntuu hyvältä ittele. Itte sitä päättää: ¶
Ei se mene päättää erikoista ikkää koska sitä on valmis pitämhään seksiä jonku muun kans, sen häätyy itte tuntea. On sen eestä olemassa laki joka sannoo ette henkilö joka on yli 15 vuotta ei saa pittää yhtyntää, eli seksiä milhään tavala, sellaisen kans joka on alle 15 vuotta. Mutta laissa seisoo kans ette sitä ei piä tuomita, jos se on ittesthääns selvä ette se ei ole ollu kysymys oikeuen loukkauksesta. ¶
Tärkeintä on ensi käessä kuinka suuri on ikäero, jos kehityksitten erot henkilöitten välissä jokka on pitänheet seksiä on pienet ja jos se on ollu täysin omasta tahosta. Laki jällaa samala tavala kaikile riippumatta sukupuolesta. Tämän lain tarkotus on ette suojata lapsia ette net ei tule kohteeksi sellaiselle mitä net ei halua joltaki vanheemalta henkilöltä. Lain mukhaan ei keneläkhään ole oikeus tehhä mithään seksuaalista kelheen joka sitä ei halua. ¶
Se on tavalista ette ensi kerran kun pittää seksiä on erinlaisempi kun sitä on ajatellu. Välistä se saattaa tuntua ette se on epäonnistunu koska se ei ollu kun sitä oli kuvitellu ja oottanu. ¶
Seksi on sellaista mitä tarvittee harjotella ennen kun se tullee oikein hyväksi, niinkun kaikki muu elämässä. Eihän se ole moni joka ossaa pelata jitarrila favuriittilaulua, ilman tietämättä kuinka otethaan yhen akortin, eli ei ees ole koskhaan piättäny yhestä instrymentistä! Ennen ensi kertaa on olemassa asioita mitä saattaa pittää mukana ajatuksissa ja joitakin asioita saattaa kans testata ja harjotella. ¶
Välistä saattaa kuulla sanan koskematon, eli ette jollakin on jäljelä piikuus, siittä joka ei ole pitäny seksiä. Se saattaa merkitä ette sitä ei ole pitäny seksiä missä peenis on ollu emättimessä, mutta se saattaa kans merkitä ette ei ole pitäny seksiä ollenkhaan. ¶
Jokkut ei tykkää käyttää sannaa piikuus. Piian sen takia ette sitä kuulustaa ette sitä on jonkinlainen syylinen kun ei ole ennää jäljelä piikuus. Niinku pitäis hävetä ette on pitäny seksiä. ¶
Suuriin osa jokka käyttävät sannaa piikuus ei ajattele niin. Sanothaan yksinkertasesti koskematon yhtenä sanana joka kuvvaa ettei ole pitäny seksiä. Kun on pitäny seksiä ensi kerran pruukathaan sanoa ette sitä on menettäny piikuuksen, eli menettäny sen koskemattoman. Piian sitä tuntee olevan vähän ylpeä eli ilonen ette ei ole ennää koskematon. ¶
Jokhaisella on oikeus itte päättää koska pittää seksiä ensi kerran. Siihen asihaan ei kelheen muula ole mithään tekemistä eli sanomista. Sitä ei mene nähhä jos joku on pitäny seksiä eli ei. Ei ees lääkäri eli paarmurska saata nähhä sen. ¶
Sitä mitä meinathaan immenkalvola eli piikuuksella on oikeasthaan se aukko missä emättimen (livmoder) ulkopuolinen osa muuttuu emättimen sisäpuoliseks osaks. Aukola saattaa olla vaihteleva muoto ja aukon syrjä saattaa olla vähän kryppynen eli liuskanen. Aukko leviää ja vennyy paremin pyberteetin aikana, mutta se ei koskhaan katoaa. Mutta siis ei ole yhtään kalvoa joka kattaa emättimen. ¶
Koska ei ole yhtään kalvoa ei ole myöskhään mikhään joka saattaa mennä rikki yhtymisessä. Silti jokkut tyttäret saattavat vuotaa kun heilä on ensi kerran emätinyhteys, mutta tavalisinta on ette ei ole vuotoa. ¶
Se saattaa olla niin ette net jokka vuotavat riippuu siittä ette emättimenaukon syrjä on tiukka. Mutta se on tavalisempi ette sitä vuotaa jostaki muusta syystä, niin kun ette sitä on jännittyny eli ei ole tarpheeks kiihottunu. ¶
Ei sitä saata kattomalla henkilöä nähhä jos se on koskematon eli ei. Ei ees lääkäri eli paarmurska saata nähhä jos joku on pitäny seksiä eli ei. ¶
Ahistus ¶
Ahistus on voimakhaat tuntheet rauhattomuuesta ja pölöstä, joita saattaa tuntea koko ruuhmiissa, ja sitä suuriin osa kokkee joskus. Ahistus saattaa olla ilkeä ja epämielyttävä, mutta silti pittää yrittää tehhä sitä mistä sitä tykkää eikä välttää tilantheita missä sitä uskoo antaa ahistusta. ¶
Ahistus on reaksjuunia hermosysteemissä, joita sitä itte ei saata kontroleerata. Se on hyvä tietää ette ahistus ei ole vaaralista ja ette se aina mennee yli vähän aijan päästä. ¶
Kun on ahistuksessa sitä tuntee olevan hyvin pölössä ja levottomana. Se on voimakas tunne, jota saattaa tuntea koko ruuhmiissa. Samala kun tullee levottomaks syän saattaa lyöä hopumpaa ja kovemin, hengitys tullee kätevämäks ja mysklerit vetävät kokhoon. Sitä alkaa hikeämhään, päätä huimaa, tärisee eli voipi kehnosti, eli tuntee painoa rinnassa, niinku olis vaikea henkiä. ¶
Ensin tunne tullee lujemaks ja lujemaks, mutta vähän aijan päästä se ei ennää kovene. Sillon sitä alkaa rentoutumhaan, ja ahistus vähenee. ¶
Ahistus saattaa tuntua pölättävältä. Mutta se tuntuu aina rauhalisemalta vähän aijan päästä, ja se ei ole vaaralista. ¶
Ahistus saattaa tuntua erilaiselta kerrasta kerthaan. Ja se ei ole aina niin ette sitä tietää ette sen mitä tuntee ruuhmiissa on ahistus. ¶
Välistä käytethään sana ahistus kun tuntee ette joku on raskasta. Sanothaan ette on ahistus esimerkiks koulupruuvista eli kun on paljon tekemistä töissä. Mutta ahistus on jotakin enemän kun tämä tavalinen levottomuus, joka piian useasti johtuu stressistä. ¶
Suuriin osa saapi ahistusta joskus, mutta se vaihtelee kuinka paljon ja kuinka useasti. Jokkut saavat ahistusta vain jonku ainukaisen kerran. Muut saattava kokea voimakasta ahistusta joka useasti tullee takashiin, eli ahistus joka kestää pitkhään. Sitä saattaa kans saa lyhyitä ahistuken kohtauksia jokka menevät kätevästi yli. ¶
Välistä sitä tietää miksi sitä saapi ahistusta. Se saattaa tulla kun kokkee jotakin raskasta, niinkun ette joku tuttu kuolee. Sitä saattaa saa ahistusta jos on kokenu oikeuen loukkausta. Eli jos joku on ollu ilkeä ja häijy verkostossa, eli yrittäny pettää eli käyttää hyväksi. ¶
Jokku saavat ahistusta ennen pruuvia eli työhaastattelua. Eli jos pittää tehhä jotakin erikoista mitä sitä tykkää on pölättävää. Se saattaa olla hyvinki raskasta, mutta sitä silti tietää miksi saapi ahistusta. Se saattaa vaikuttaa ette on helpompi käsitellä ahistusta. ¶
Sitä saattaa kans saa ahistusta juomalla viinaa eli käyttämällä trookia. ¶
Ahistus saattaa kans tulla tietämättä miksi, eli syistä joista sitä ei usko pitäis antaa ahistusta. Se saattaa välistä tehhä ahistuksen raskhaamaks, ja tehhä ette sitä pölkää enemän. ¶
Ei ole olemassa selvää raijaa näitten ahistuksitten välissä. Se saattaa kans olla niin ette sitä tietää miksi on ahistusta, mutta silti pittää ette se on liian voimakas, esimerkiks jos saapi syänlyöntiä, huimausta ja hikkoilua ennen pruuvia eli tenttoja. ¶
Ahistus saattaa tehhä ette on vaikea rentoutua ja nukkua hyvin. Sitä saattaa herätä yölä ja sillä tavala saa unen häiriintymhään, eli saa liian vähän unta. Ahistus saattaa kans tehhä ette sitä tullee levottomaks, kärsimättömäks ja tullee helpola äreäks, eli sitä saattaa tulla ikävhiin ja alkaa itkemhään. ¶
Ahistus saattaa antaa niin vahvoja tuntheita ja reaksjuunia ruuhmiissa ette sitä saattaa uskoa ette sitä on kuolemassa eli tulossa hulluks. Se saattaa olla niin raskasta ette sitä tekkee kaiken ette välttää sen tapahtumhaan uuesti. Sillon sitä saattaa saa ahistusta pölöstä ette saa ahistuksen. Sitä kuttuthaan toive- eli ototusahistukseks. ¶
Sitä saattaa olla levoton koska sitä pölkää saa ahistuksen kun muita on mukana, ja pittää ette se on vaikea selittää siittä. Se saattaa tehhä ette sitä alkaa välttämhään kohata henkilöitä, joita sitä oikeasthaan haluaa kohata eli tehhä asioita mitä sitä oikeasthaan haluaa tehhä. Ahistuksen pölkö tekkee ette sitä on rajotettu arkipäivän elämässä. ¶
Ette välttää sellaista mitä sitä uskoo antaa ahistusta ei ole hyvä, koska se saattaa sinänsä tehhä ahistuksen pahemaks. Sen eestä pittää hakea apua varhain. On olemassa hyvä apu. ¶
Se mennee päästä poies ahistuksesta. Useasti sitä saattaa löytää omia keinoja millä hantteeraa oman ahistuksen. Tässä on muutama tipsi. ¶
Ei piä juoa viinaa eli ottaa muita trookia sen takia ette lieventää ommaa ahistusta. Se saattaa tuntua ette se auttaa vähäksi aikaa, mutta ahistus tullee takashiin ja sillon se saattaa tulla vielä pahemaks. ¶
Sitä saattaa saa apua ette löytää keinoja millä ottaa poies ahistuksen. Tavalisiin hoito on jonkinlainen puheterapii, metesiini eli rentoutuminen. ¶
Se mikä soppii yhele henkilöle piian ei sovi toisele. Sen takia on tärkeä ette saapi apua joka on sovitettu oman tarpheitten mukhaan. ¶
Sitä saattaa alkaa kontaktaamalla nuoritten vasthaanoton, koululaisenterhveyen eli hoitosentraalin. Jos tarvittee se jota kohtaa saattaa auttaa saahmaan kontaktia esimerkiks psykolookin eli lääkärin kans. ¶
Alkkuhooli ¶
Alkkuhoolila meinathaan juomia kun ööli, viini ja viina. Moni juopi sitä koska se on makea eli ette tulla päihiin. Mutta alkkuhooli saattaa kans olla vaaralinen monela tavala. Se saattaa antaa vahinkoja ja sairhauksia, ja tehhä ette sitä joutuu raskhaishiin eli vaaralishiin tilantheishiin. Jokku saavat ongestia ja voivat kehnosti kun net juovat. ¶
Nuoritten suojaksi on olemassa ikärajoja koska saapi ostaa alkkuhoolia: 18 vuotta ette ostaa restayrangissa eli pybissä ja 20 vuotta ette ostaa systeemipuulaakissa. Vaikka saapi itte ostaa alkkuhoolia se on silti kieletty ette ostaa sellaisele joka ei saa tehhä sitä. ¶
Moni juopi alkkuhoolia koska net pitävät ette se on hyvvää ja hauskaa. Jokkut juovat koska net tuntevat ittensä epävarmaksi. Jos juopi ette saa pareman ittentunnon eli ette vähentää ongestia eli jos juopi liikaa se juonti saattaa johtaa väärinkäythöön. Sitä saattaa kans voija kehnosti, sekä sillon kun juopi ja jälkhiin. ¶
Kun on nuori se alkkuhoolin kokeminen saattaa tuntua ette se on kun yks askel raavastumisessa. Piian joku tarjoaa kotona, eli sitä pruuvaa itte eli kaveritten kans. Se on tavalista ette sitä ei oikeasthaan tiä jos sitä haluaa juoa ensi kerran, mutta tekkee sitä koska muut juovat eli ette sitä "pitäis" tehhä sitä. Mutta jos tohtii seisoa vasthaan porukanpainoa ja oottaa sillon on paljon voitettavana. Sen pitemphään sitä oottaa sen parempi, koska riskit vähentyvät ette sitä tärväintyy eli tullee riippuvaiseks alkkuhoolista. ¶
Jos tullee päihiin aivon siknaalit häiriintyvät sillä tavala ette ajatus, tuntheet, muisto, balansi ja päätös- ja arvostelukyky toimii kehnomin. Kyky millä yhteisesti ohjaaa liikuntaa saapi kans vaikutuksia. ¶
Kun päätös- ja arvostelukyky tullee kehnomaks sitä ei ymmärä asioita samala tavala kun sitä on selvilä eli raitis. Sitä piian tekkee sellaista mitä sitä ei muuten tekis: puhhuu enemän ja monen henkilön kans, tansaa, flirttaa eli rakkaa ja testaa uusia asioita. Kehnompi päätös- ja arvostelukyky vaikuttaa kans ette on vaikeampi ymmärtää jos joku on vaaralista eli missä on vaaroja. Jos on päissä sitä saattaa yhtäkkiä hoksata ette tehhä sellaista mikä saapi vakavia seurauksia. ¶
Jokkut asiat mikkä saattavat tapahtua kun on juonu: ¶
Jokku uskovat ette se ei ole niin vaaralista ette juoa jos ei tehe sitä liian useasti, esimkerkiks vain viikonloppuina, juhlina, vaikka sitä sillon juopi paljon. Mutta se ei piä paikkaa. ¶
Sitä saattaa vieläkin olla alkkuhoolin vaikutuksessa päivän jälkhiin kun on juonu. Se riippuu siittä kuinka paljon on juonu. Yks esimerkki on ette yhen starköölin alkkuhooli on ruuhmiissa suunile kolme neljä tiimaa. Ei ole keinoa millä sen sais menemhään poies kätevämin. Kun on kohmelossa päätös- ja arvostelukyky on sillonki kehnompi kun tavalisesti ja on vaikea hoitaa asioita niin kun pitäis. Esimerkiks se saattaa olla vaaralista aijaa mupeetia eli biiliä, ja jos on alkkuhoolia jäljelä ruuhmiissa se on laitonta. ¶
Kaikin reakeeraavat eri tavala alkkuhoolhiin ja kestävät enemän eli vähemin, mutta on olemassa aina yks raja missä ruumis sannoo poies. Se pruukaa olla ette sitä oksentaaa eli nukahtaa. Se saattaa olla hyvinki vaaralista jos menehtyy eli mennee tyrhmään, ja sitä häätyy mennä sairalhaan. ¶
Jos on kiusoissa jostaki joka on juonu, sitä pittää kontaktata jonku raahvaan, siukkahoijonneuvonan, puliisin eli mennä sairalhaan. Jos joku mennee tyrhmään sitä pittää soittaa 112. Sitä ei piä yrittää saa henkilön oksentamhaan eli kaataa kylmää vettä sen pääle, koska sillon on riski ette saapi muita vahinkoja eli tärväyksiä. ¶
P-pilleri ¶
P-pilleri on preventiivimeeteli/preventiiviaine/ehkäisyväline tyttärile taplettimuoossa. P-pillerillä meinathaan usseimiten sitä joka oikeasthaan on kombineerattu p-pilleri. Net sisältävä kaks eri hormoonia, östrojeeniä ja gestajeeniä (gulkroppshormon), joka muun muassa tekkee ette eisaa ovylasjuunia (ägglossning), siis munasolu ei löysää. ¶
On olemassa monta eri sortin kombineerattuja p-pilleriä, joissaki on enemän östrojeeniä, toisissa enemän gestajeeniä. Se tekkee ette net vaikuttavat ruuhmiissa eri tavala. Sen takia saattaa tarvita testaila ennenku löytää sen sortin joka passaa parhaiten. ¶
Net p-pillerit jokka vain sisältävät pienissä tuusissa hormoonia gestajeeniä kututhaan miinipilleriks. On olemassa kans pilleri missä on korkeampi gestajeenituusi, jolla on sama suoja kun kombineeratuissa p-pillerissä. ¶
Minkälaisen kartan sitä saapi riippuu siittä minkälaista p-pilleriä sitä käyttää. Kartta missä kans on taplettia ilman hormoonia saattaa olla hyvä pittää, jos tykkää ette se on vaikea muistaa koska pittää alkaa seuraavan kartan kans. ¶
Sillä viikola, kun syöpi taplettia ilman hormoonia, eli ei ota taplettia ollenkhaan, saapi erinlaisen mensi tyypin. Sitä kututhaan välistä p-piller-mensiks, eli poislykkäävä vuoto. Vaikka ei ota p-pilleriä sitä on silti raskhauvesta suojattu sillä viikola. ¶
Kuinka käytethään p-pilleriä?  ¶
Jos käyttää p-pilleriä sitä saapi kartan missä on 21 eli 28 taplettia. Sitä pittää ottaa yhen tapletin suunile samala aikaa joka päivä. ¶
Jos on kartta missä on 21 taplettia niin sillon sitä ottaa viikon pitkän pausin, jälkhiin kun on syöny kaikki tapletit kartassa.  ¶
Jos on kartta missä on 28 taplettia niin sillon syöthään taplettia ilman hormoonia kartan viimisinä päivinä. Kuinka monta taplettia ilman hormoonia sitä saapi vaihtelee ja riippuu siittä minkälaisia p-pilleriä sitä ottaa. Net tapletit jokka ei sisälä hormoonia kututhaan välistä sokkeripilleriks.  ¶
Se on tärkeä ette ottaa tapletin suunile samala aikaa joka päivä. Jos missaa enemän kun 12 tiimaa, siis ette mennee enemän kun 36 tiimaa kahen tapletin välissä, sillon on vaara ette sitä ei ole ennää suojattu. ¶
Kuinka pitkhään saapi korkeinthaans mennä kahen tapletin välissä vaihtelee ja riippuu siittä minkälaista p-pilleriä sitä käyttää ja missä paikassa sitä on kartassa. Se mikä jällaa just niile p-pillerile mitä sitä ottaa saattaa lukea pakkauspaperissa. Pakkauspaperi on se informasjuuni, joka seuraa taplettiloovassa kun ostaa p-pillerit. ¶
Sitä saattaa kans kontaktata sen vasthaanoton missä sitä sai p-pillerit uloskirjotetuks. ¶
Jos on riski ette sitä ei ole ennää raskhauvesta suojattu sitä saattaa tehhä seuraavalla tavala: ¶
Jos oksentaa neljän tiiman aikana jälkhiin kun on ottanu p-pillerin, eli jos on tiaree sillon se ei ole varmaa ette ruumis on keriny ottaa ylös hormoonit. Sillon pittää ottaa uuen tapletin ja sillä tavala sitä on vieläki suojattuna. ¶
Sen uuen tapletin pittää ottaa muusta kartasta niin ette ei puutu mithään siittä mistä sitä just sillon käyttää. Sen kartan saattaa pittää reservinä, jos tarvittee ottaa ekstraa jollakin muulaki kerrala. ¶
Jos on ollu vattakipeänä eli jostakin syystä tuntenu ette sitä on epävarma, jos on ottanu kaikki tapletit kun pittää, sillon on hyvä suojata ittens kontoomila eli pesaarila seuraavitten seittemän päivän aikanaki. ¶
Saattaa aina kysyä yheltä paarmurskalta, esimerkiks nuoritten vasthaanotossa eli paarmurskan vasthaanotossa, jos tuntee ette sitä on epävarmana. ¶
Välistä se saattaa olla sopivaa ette lykätä mensiä etheen päin, esimerkiks jos pittää mennä reishuun. Sen saattaa tehhä p-pillerilä. Sillon sitä alottaa uuela kartala suorhaan perhään kun aiempi on loppunu. Jos ottaa sokkeripilleriä sitä hyppää yli net, ja mennee suorhaan uutheen karthaan. Se merkittee ette sitä ei tehe yhtään paysia hormoonitapletitten kans ennenku haluaa saa mensin, esimerkiks kun tullee kotia reisusta. ¶
Se ei ole vaaralista siirtää mensiä tällä tavala, ja sitä saattaa tehhä sen monta kuukautta. ¶
Mutta sen pitemphään sitä yrittää lykätä oman mensin sen suurempi vaara on ette lykkäys epäonnistuu ja ette sitä sillon saapi vuotoja kuitekki. Sen takia pruukathaan neuvoa ette antaa mensin tulla kuitekki joka kolmas kuukausi, siis neljä kertaa vuoessa. ¶
Preventiivimeeteli joka sisältää östrojeeniä saattaa antaa suureman riskin saa veripropin. Mutta se riski on erittäin pieni. Esimerkiks on suurempi vaara ette saapi veripropin kun on raskhaana kun sillon ku syöpi p-pilleriä. ¶
Veripropin vaara lissäintyy jos on liikaa ylipainoa, on yks vanheempi eli sisko joka on saanu veripropin ennen 50 vuoen ikkää, eli jos ittelä on ollu veriproppi aiemin. Sillon pruukathaan kehottaa ette valittee jonku raskhauen suojan joka on ilman östrojeeniä, esimerkiks p-savva eli miinipilleri. ¶
Paarmurska eli lääkäri nuoritten vasthaanotossa, paarmurskan vasthaanotossa eli seksi- ja yhteiselämän vasthaanotossa, saattava kirjottaa ulos p-pilleriä reseptilä. Sitä saattaa kans kääntyä vaimokliniikhiin eli huoltosentraalhiin. Itte tapletit saapi noutaa ulos aputeekista. ¶
Kuinka paljon p-pilleri maksaa saattaa vaihtella riippuen missä paikkaa maassa sitä assuu ja kuinka vanhaa sitä on. Mutta usseimissa maakäräjissä ja rekiuunissa preventiivimeeteli on halvempi kun on alle 20 vuotta.  ¶
Jos ottaa omat p-pillerit niinku pittää sillon riski ette tulla raskhaaks on hyvin pieni. ¶
Jos haluaa heittää p-pilleritten kans, niin paras pruukaa olla ette syöä valmhiiks sen p-pillerikartan mikä on jo käytössä ja sitten ei alottaa uutta. ¶
Ei se ole vaaralista heittää p-pillerin kans keskelä yhtä karttaa, mutta on riskiä ette sitä sillon saattaa saa epäsäänölisiä vuotoja. Jos ei halua tulla raskhaaks on tärkeä ette alkaa käyttämhään jotaki muuta suojaa raskhautta vasten, jos harjottellee emätinyhtymistä (slidsamlag). ¶
Se vaihtelee kuinka kätevästi mensi tullee käynthiin jälkhiin ko on heittäny p-pillerit. Jokku saavat säänölisen mensin suorhaan ja toisila se saattaa kestää monta kuukautta. ¶
Jos ei halua tulla raskhaaks on tärkeä ette muistaa ette suojata ittens raskhautta vasten, jos harjottellee emätinyhtymistä, vaikka mensi ei ole tullu takashiin. Ovylasjuuni tapahtuu (ägglossning), siis munasolu löysää, suunile 14 päivää ennen ku mensi tullee ja sillon on riski suuriin ette tulla raskhaaks. ¶
Pittää ottaa yhteyttä nuoritten vasthaanoton, paarmurskan vasthaanoton, iho- ja sukupuolen vasthaanoton eli huoltosentraalin kans, jos ei ole saanu mensiä takashiin kuuen kuukauen jälkhiin kun on lopettanu p-pillerit, ja sillä tavala saa selvile miksi se niin on ja mistä se johtuu. ¶
Abortti ¶
Abortti merkittee ette keskeyttää raskhauen. Jos ajattellee ette tehhä abortin saattaa olla paljon kysymyksiä. Mutta saattaa aina kohata jonku keltä saattaa saa vastauksia kysymykshiin. Se koskee kans sellaista joka on tehny jonku raskhaaks.  ¶
Saattaa olla montaki syytä miksi haluaa tehhä abortin. Se saattaa olla ette sitä ei tunne olevan valmis. Ette sitä pittää ette sitä on liian nuori eli ette se ei sovi omhaan elämhään justhiins sillon. Piian se kenen kans on raskhaana ei ole se kenen kans haluaa saa lapsia. ¶
On oikeus tehhä abortin ilman selvityksiä kenelekhään miksi sitä haluaa tehhä sen, riippumatta syystä. Niin se seisoo aborttilaissa. On kans oikeus muuttaa mieltä koska hyvänsä ennen itteä aborttia. ¶
Jos tekkee abortin se ei merkitte ette on vaikeampi tulla raskhaaks tulevaisuuessa. Eikä ole ikäraijaa abortin tekemisheen. ¶
Sillä, joka ajattellee tehhä abortin, saattaa olla paljon kysymyksiä, ja sillon saattaa olla hyvä ette puhua jonku kans. Abortin yhteyessä tarjothaan aina tukea ja apua, sekä ennen ette jälkhiin. Jos on se joka on tehny jonku raskhaaks saattaa saa kohata jonku kenen kans saattaa puhua, jos haluaa. ¶
Se on aina hyvä puhua sen kans jonka on tullu raskhaaks kuinka haluthaan tehhä. Jos se mennee se on kans hyvä jos saattaa tehhä sen päätöksen yhessä. Mutta jos ei olta yksmielisiä se on aina se raskhaana oleva tyär, joka päättää, jos hän tekkee abortin eli ei. Se joka on tehny jonku raskhaaks ei saa yksin ottaa päätöksen jos pittää tehhä abortin eli pittää lapsen. ¶
Riippumatta jos päätös abortista on yhteinen eli ei, se saattaa olla raskas kokemus partnerile. Sekä abortin ja nuoritten vasthaanotoissa saattaa kohata jonku kenen kans saattaa puhua, yksin eli molemin yhteisesti. ¶
Jälkhiin abortin saattaa tuntea sekä helpotusta ette ikävää. Tuntheet ja ajatukset saattavat vaihtella aijan kans ja välistä net tulevat pitkhään jälkhiin abortin. ¶
Vaikka on menny pitkä aika saattaa ottaa yhteyttä esimerkiks nuoritten vasthaanoton kans, jos haluaa puhua siittä mitä tuntee. ¶
Aina 18 viikhoon asti on oikeus tehhä abortin ilman ette tarttee selittää sitä kelheen minkä takia sitä haluaa tehhä sen. ¶
Jälkhiin 18:n raskhausviikon häätyy olla lupa Sosiaalihallitukselta ette saa tehhä abortin. Sellaisen luvan saapi vain jos on erikoisia syitä aborthiin. Esimerkkiä sellaisesta: jos on hyvin nuori, on prupleemia viinan eli trookitten kans, on raiskattu eli ette syntymättömällä lapsela on joku vakava vika eli väärin kehittyny joku ruuhmiinosa. ¶
Missäs abortin tehhään? ¶
Abortti tehhään aina sairalassa eli muissa spesialistikliniikoissa. Esimerkiks ei mene tehhä aborttia nuoritten vasthaanotossa. Mutta jos tietää ette on raskhaana ja ajattellee ette tehhä abortin saattaa ottaa yhteyttä nuoritten vasthaanoton kansa missä saapi neuvoa. Saattaa kans mennä huoltosentraalhiin/huoltokeskuksheen (vårdcentral) eli jynekolookhiin. Net saattavat kans auttaa sinua ottaa yhteyttä abortin vasthaanoton eli sairalan kans. ¶
Sitä saattaa kans itte soittaa suorhaan abortin vasthaanothoon ja varata aikaa. Jos tietää ette sitä haluaa tehhä abortin se saattaa olla hyvä varata yhen aijan niin kätevästi kun maholista koska se välistä saattaa olla oottamisaikaa joissaki vasthaanotoissa. ¶
Abortin mennee tehhä monela eri tavala. Millä tavoila sen mennee tehhä riippuu siittä kuinka kauas raskhaus on menny. Tapa millä saathaan selvile millä raskhausviikola olthaan, on ette lähteä räknäämhään mensin ensimäisestä päivästä. Siis ei räknätä ittestä tapahtumasta kun raskhaus alkoi. ¶
Aina viikko yheksän lophuun asti saattaa tehhä abortin metesiinin avula. Sitä kuttuthaan metesiinin abortiksi. Jossakin paikoissa se keino käytethään aina viikko kakstoistan lophuun. Sillon saapi tapletin abortin vasthaanotossa, se ei ole sama kun akyytti-p-pilleri. Jälkhiin ko on ottanu tapletin saapi mennä kotia. ¶
Yks kaks päivää jälkhiin tulthaan takasi vasthaanothoon missä saathaan uuen metesiinin, taplettina minkä nielthään eli jonka viethään emättimheen (slida). Sitä jääthään sitten vasthaanothoon ja muutaman tiiman päästä alkaa vuotamhaan verta ja raskhaus lykäthään ulos. Se saattaa ottaa kipeästi, mutta siinä taphauksessa sitä saapi kivunlieventämistä ja myöhemin samana päivänä saattaa mennä kotia. ¶
Se mennee kans tehhä loppuosan abortista kotona, sellainen niin kuttuttu kotiabortti. Sillon sitä saapi toisen vuoron taplettia mitä otethaan kotona. Jos haluaa tehhä kotiabortin sitä häätyy olla vähhiinthääns 18 vuotta ja joku muu raavas häätyy olla myötä. ¶
Jonku viikon jälkhiin abortin tehhään uuestikäynti jynekolookin eli paarmurskan tykönä missä tehhään raskhaustestin ja selitethään kuinka sitä voipi. Se on vasta sillon kun metesiinin abortti nähhään täysin tehtyks ja valmhiiks. Välistä tehhään kans tutkimus missä kontroleerathaan ettei ole jäänöksiä esimerkiks istukasta (moderkaka) jäljelä kohtuussa (livmoder). Jos on niin tarvithaan saattaa tehhä sellaisen niin kututun krappauksen ja sillon imethään net osat mitä on jäljelä varovaisesti poies. Jos tarvithaan tehhä sen sitä sillon nukutethaan. ¶
Aina viikko 12:n lophuun asti saattaa tehhä mitä kuttuthaan kiryrgisen abortin. Se mikä sillon tehhään on krappaus. Itten leikkauksen aikana sitä on nukutettu. Lääkäri viepi sisäle yhen instrymentin kohtuusheen. Instrymentti on liitetty yhteen konheesheen joka immee. Varovaisesti imethään fusteri ja istukan ulos kohtuusta. Itte abortti ottaa noin 20 minuuttia. Jälkhiin sen jääthään vasthaanothoon muutamaks tiimaks leppäämhään. Joku viikko myöhemin saattaa välistä olla hyvä ette käyä uuesti puhumassa. ¶
Jälkhiin viikko 12 häätyy tehhä abortin kahessa askelheessa. Sillon saapi ensiks metesiiniä vasthaanotossa, jokka on saman sortin tapletit kun mitä käytethään varhaisessa abortissa. Kaks päivää jälemin tulthaan takashiin vasthaanothoon ja saathaan uutta metesiiniä, joka pannee käynthiin kohtuun vetämykset (sammandragning) niin ette fusteri pikku hiljaa lykäthään ulos. ¶
Sen saattaa verrata miinisynnytyksheen ja saattaa ottaa kipeästi samala tavala kun synnyttää lasta. Se aika joka mennee tässä saattaa vaihtella, muutamasta tiimasta monheen päivhään, mutta usseimiten se tapahtuu yhessä vuorokauessa. Sen aijan sitä on sairalassa. Kun abortti on valmis lääkäri tarkistaa kohtuun. Jos on jäljelä istukkaa pittää välistä tarvita kravata kohtuuta. Joku viikko jälkhiin abortin saapi välistä tehhä uuen käynin. ¶
Jälkhiin viikko 18 ei saa tehhä aborttia muuten kun jos on erikoiset syyt siihen. Abortti tehhään sillon samala tavala kun jälkhiin viikko 12 ¶
Abortin kostanus saattaa vaihtella riippuen missä paikkaa maassa assuu. Monessa paikassa ei tarvitte maksaa mithään jos on alle 20 vuotta. Jos häätyy maksaa se maksaa noin 300 kruunua riippumatta kuinka vanhaa on. Jos haluaa tietää tarkoin mitä se maksaa missä itte assuu saattaa kysyä joltaki nuoritten vasthaanotossa eli paarmurskan vasthaanotossa. Se mennee kans hyvin ette ottaa yhteyttä abortin vasthaanoton kans. ¶
Vasthaanoton persunaalilla on vaitiolovelvolisuus. Mutta jos pittää tehhä abortin on hyvä ette on joku joka saattaa olla tukena sekä ennen ette jälkhiin abortin. Jos on nuori, persunaali pruukaa esittää ette vanheemat eli muut huoltajat saavat tietää ette aikoo tehhä abortin. Jos ei mene selittää siittä kotona ette aikoo tehhä abortin saattaa piian selittää sen jollekin muule raahvaale kenheen on luottoa. Se saattaa olla raavas sisko/veli, sukulainen, kyraatturi, eli koulun siukkasysteri eli joku muu joka saattaa olla tukena. ¶
Jos vanheempia eli muita huoltajia kontaktathaan arvostelthaan eriksheen joka taphauksessa ja riippuu muun muassa siittä mitä sitä itte haluaa, muista seikoista ja kuinka vanhaa sitä on. Sen lähempänä 18 vuotta sitä on sen vähemin on yhelä vanheemalla eli huoltajalla syytä tietää omista kontaktista hoijon kans. Usseimiten se mennee keskustella sen persunaalin kans ketä kohtaa ja tulla päätöksheen kuinka tehhään asiassa. Jos vanheemat eli huoltaja kontaktathaan sillon sitä itte saapi aina ensimäiseks tietää sen. ¶
Jos se on niin ette omat vanheemat eli huoltaja ei mishään nimessä saa tietää ette sitä haluaa tehhä abortin, koska se saattais saa seurauksia ette jotakin tapahtuu ittelekin, sillon hoitopersunaali ei ota yhteyttä niitten kans. Ette tehhä abortin ei piä merkitä ette sitä joutuu tilantheesheen missä sitä saattaa joutua kehnoin olhoin eli loukkaintuu jollakin tavala. Sillon saattaa saa apua kyraatturilta eli muulta tukihenkilöltä sen eestä. ¶
Abortin jälkhiin ensi seuraavat päivät on hyvä levätä. Ensi päivinä ja jopa rapea viikon saattaa olla särkyä ja kipeää, vähän kuin menssärky. Viikot jälkhiin abortin saattaa vuotaa verta, suunile kuin on mensi eli piian vähän enemän. Kuinka pitkhään vuotaa vaihtelee henkilöstä henkilhöön ja riippuu mm. siittä minkälaisen abortin sitä on kokenu. Niin pitkhään kun vuotaa ei piä pittää seksiä, käyttää tamponkia eli paatata, koska sillon saattaa saa infeksjuunin. Suunile neljän ja välistä kuuen viikon jälkhiin saapi takashiin mensin. ¶
Abortin jälkhiin jokkut saattavat tuntea helpotusta ja toiset tuntevat ikävyyttä. Sitä saattaa kans vaihtella näitten tuntheitten välissä ja välistä net tulevat pitkhään jälkhiin abortin. ¶
Vaikka on menny pitkä aika silti saattaa ottaa yhteyttä vasthaanoton kansa ja puhua siittä mitä tuntee. Sen mennee tehhä vasthaanotossa missä abortin tehtiin, eli esimerkiks nuoritten vasthaanotossa. ¶
Välistä se saattaa riippua siittä ettei sitä ole tuntenu ittens valhmiiks, ette sitä on liian nuori eli ettei se sillon just sovi omhaan elämhään. Piian se jonka kans on tullu raskhaaks ei ole se kenen kans haluaa saa lapsia. Riippumatta syystä on oikeus saa tehhä abortin ilman selvittämättä syitä kelheen muile. Sen lukkee aborttilaissa. On oikeus kans ette muuttaa mieltä koska vain ennen itteä aborttia. Ei ole yhtään ikäraijaa koska saapi tehhä abortin. ¶
Muiskuja, pyssiä ja kuhertelua/honglaamista ¶
Muiskia, pyssata ja kuhertella eli honglata on jotakin mistä pruukathaan tykätä. Jos ei ole tehny sitä piian sitä fanttiseeraa siittä ja kaipaa sitä. Samala se saattaa tuntua vähän nervöösiltä ensi muiskun aikana eli kuhertelussa. Kuinkas sitä oikhein tekkee kun sitä kuhertellee? ¶
Jos sitä ajatellee kuinka pittää tehhä kun muiskii eli kuhertellee, se saattaa olla hyvä ajatella ettei ole yhtään sääntöä kuinka pittää tehhä. Jos testailee ja tekkee sillä tavala mikä tuntuu hyvältä ittele, sillon se usseimiten tuntuu hyvältä kenen kansa sitä muiskii ja kuhertellee. ¶
Pyssaaminen on ette painella huulia toisen huulia vasthaan eli muuhun paikhaan ruuhmiisheen. Useasti sitä smakkaa äänekhäästi samala. Kun pyssailee toista ihmistä suu on kiini. ¶
Kun muiskii toisen kans niin pruukathaan sekä huulila ette kielelä koskettaa toisia. Se on kuin hyväilthään ja tulthaan smeekatuks kielelä ja huulila. Sen saattaa kans kuvata ette sitä maistaa jotakin toista. Tavalinen tapa ette alkaa muiskimhaan on ette alkaa ensin pyssaamisella. Jos sitten haluaa muiskia sitä saattaa erottaa vähän huulia ja painaa ulos kielen juuri vähän niin ette se juuri koskee toisen huulhiin. Sillon huomaa jos se toinen kans erottaa huulet niin ette kielet saattavat kohata. ¶
Ei ole sääntöjä kuinka muiskithaan toisia, esimerkiks kuinka kauas sisäle sitä pittää pistää kielen eli kuinka paljon pittää erottaa huulia, vain itte sen päätethään. Usseimiten se pruukaa selvitä ittestä kun muiskii jotaki. Mutta yks tipsi on ette alottaa varovaisesti niin ette ei varsin paina kieltä ja liikuta ja survo sitä lujasti toisen suussa. Se pruukaa tulla hyvä jos kokkeilee. On vaikea muiskia jotaki suorhaan eestä koska nokat helpola krokkaavat. Sen takia pruukathaan tarvita kallistaa vähän päätä ette päästä paikale. Se saattaa olla helppoin ette henkiä nokan kautta kun muiskii jotaki. Saapi pruuvata ette oppii mikä tuntuu hyvältä. ¶
Se mennee hyvin muiskia hammaställninkin eli piersinkin kans. Sitä saattaa kans muiskia toisia ruuhmiin pääle. Missä paikkaa ruuhmiissa sitä muiskii ja pyssailee eli haluaa tulla muiskituks sitä päättää itte yhessä sen kans ketä sitä muiskii ja saapi pyssiä ja muiskuja. ¶
Se saattaa tuntua hyvältä ette tuntea jonkun muun ruumista, esimerkiks hallaamalla ja hyväilylä. Sitä saattaa hyväilä ja halaila sekä ilman ette vaatheitten kans. ¶
Kuinka kuhertelhaan eli honglathaan oikeasthaan? Kuherteluks pruukathaan kuttua sitä kun muiskii, pyssaa, hallaa ja hyväilee jotaki. Muiskiminen ja hallaaminen samala aikaa saattaa siis olla kuhertelu. Just niinku hyväily ja pyssailu ruuhmiin pääle saattaa olla kuhertelu. Kun kuhertellee sitä saattaa kans painaa ja hieroa toishiin. ¶
Sitä saattaa kuhertella monela eri tavala, esimerkiks rauhalisesti ja hiljaisesti eli kovasti ja kiihkosesti. Useasti kuhertelu vaihtelee samala aikana kun sitä tehhään. Se saattaa kans vaihtella kerrasta kerthaan ja henkilöstä henkilhöön. Sitä saattaa kuhertella täyesti vaatetettuna, vähäsillä vaatheila eli täysin alasti. Saattaa kuhertella monessa asenossa, esimerkiks kun seisoo, istuu eli makkaa. ¶
Kun kuhertellee paljon ja on vähän eli on ilman vaatheita sitä kans kututhaan krouviks hongeliks eli kuherteluks. ¶
Jokkut kuttuvat kuhertelun sotkuks. Mutta sotku saattaa kans merkitä muita asioita. Jokkut pitävät esimerkiks ette sitä sotkee kun sitä flörttaa eli pittää seksiä jonku eli muutaman kans. Henkilö kenen kans on tehny sitä mennee kans kuttua yheks sotkuks. ¶
Ette olla lähelä ja olla hyväilun kohteena tekkee ette iho, kieli ja huulet reakeeraavat ja lähättävät signaalia aivhoin ette se tuntuu hyvältä ja jännittävältä. Se saattaa kans tehhä ette tullee kiimhaan. Se on ruuhmiin hermot jokka hoitavat tuntheen ja lähättävät signaalia aivhoin. Niin ette kuhertelu tullee tuntumhaan hyvältä ja hauskalta on tärkeä ette sitä itte ja sen kans kenen kuhertellee haluaa tehhä sitä. ¶
Eri henkilöt pitävät vaihtelevasti paljon muiskimisesta ja kuhertelusta. Ei ole yhtään mikä on oikein eli väärin ette tuntea, vain sitä saapi kuunella itteä, jos sitä tykkää ette on hyvä muiskia ja kuhertella, eli jos sitä mielumin haluaa tuntea läheisyyttä muula tavala. ¶
On aina oikeus kieltää jos ei halua muiskia eli kuhertella, eli jos se ei tunnu hyvältä sillä aikaa kun tekkee sitä. Ei piä koskhaan hyväksyä muiskimista ja kuhertelua vain sen takia ette joku muu haluaa sitä. ¶
Kaikin maistuvat ja haisevat eri tavala. Kuinka sitä haisee ja maistuu muuttuu kans, esimerkiks riippuen mitä on syöny, kuinka sitä on pessy ittens, kuinka vaatheet haisevat ja niin pois päin. Jos on lentsu ja on infeksjuuni sillon sitä saattaa haista eri tavala suusta kun muuten tekkee. ¶
Sitä ei saata tulla raskhaaks kuhertelusta. Sitä ei saata saa minkhäänlaista sukupuolitautiakhaan. Kuhertelu on siis sekä nautittava ja varma tapa olla jonku lähelä. ¶
Seksuaalinen taipumus – biiseksuaalinen, hetero, homo ¶
Seksuaalinen taipumus eli luone koskee sitä mikä sukupuoli sillä on johonka sitä rakastuu, eli kiimaintuu. Sitä saattaa olla biiseksuaalinen, heteroseksuaalinen eli homoseksuaalinen. ¶
On olemassa kolme seksuaalista taipumusta eli luonetta: biiseksuaalisuus, heteroseksualisuus ja homoseksuaalisuus. Useasti sanothaan vain ette sitä on homo, hetero eli bii. ¶
Se on tavalista ette sitä hunteeraa omasta seksuaalisesta luontheesta. Käsitys omasta seksuaalisesta luontheesta saattaa kuitekki muuttua elämän aikana. ¶
Sitä päättää itte jos sitä haluaa kuttua itteä bii, homo eli hetero. Sitä saattaa kans valita sanomalla ette ei ole minkhäänlainen erikoinen seksuaalinen taipumus. ¶
Ympäristö olettaa eli luulee useasti ette sitä on heteroseksuelli. Jos ei tunne ette se käsitys soppii ittele siittä se saattaa aiheuttaa ette sitä tuntee olevan erinlainen, näkymätön eli ulkopuolela. ¶
Riippumatta mikä seksuaalinen luone on, jokhainen päättää aina itte jos ja koska sitä haluaa selittää siittä muile. ¶
Tavalisesti ei pruukata tarvita selittää, jos sitä on heteroseksuaalinen, koska sen otethaan monta kertaa ittesthääns selväks. ¶
Jos on homoseksuaalinen eli biiseksuaalinen, saattaa välistä tuntea ette sitä haluaa eli tarttee selittää sen. ¶
Välistä piian jokku uskovat ette sitä on erikoisela tavala riippuen minkälainen seksuaalinen luone on. Siis sitä pittää tykätä vissistä asioista, olla erikoisen näkönen eli harrastaa vissiä intressiä. ¶
Mutta ominaisuuet, ulkonäkö, intressit, eli kuinka sitä valittee ette ellää elämänsä, ei ole tekemistä sen kans mikä seksuaalisuus ittelä on. ¶
Riippumatta mikä seksuaalinen taipumus on niin on oikeus ellää oman elämänsä niinku haluaa. ¶
Se on laitonta ette milhään perustheela tiskrimineerata kethään seksuaalisen luontheen vuoksi. ¶
Jos kokkee väkivaltaa seksuaalisen luontheen takia se on erittäin vakava rikos mitä kututhaan viharikokseks. ¶
Kontoomi ¶
Kontoomi on yks pieni pussi joka on tehty ohusta laateksista (kymmi), ja jonka saattaa vettää peeniksen pääle eli on seksileeksaakki jos aikoo pittää seksiä. ¶
Sitä saattaa käyttää kontoomia sukupuolitauvitten suojana monenlaisessa seksissä niin kun vakiinaseksi, anaalisamlaaki ja jos pittää suuseksiä peeniksen kans. Vakiinaseksissä se suojaa kans raskhauvesta. ¶
Sitä saattaa kans käyttää kontoomia kun unaneeraa, jos sitä pittää ette se on mukava ja sen takia ette sitä tullee taitavaks panna pääle sen ja tietää miltä se tuntuu ette saa spermaa kontoomhiin. ¶
On olemassa erikokosia kontoomia, muotoja, färiä ja makuja. Suuriin osa kontoomista mitä on ostettavana tavalisissa kaupoissa on aika samanlaisia, mutta niitä mennee löytää intternetistä ja seksikaupoista missä on monenlaista tavaraa rikhaasti aika suuren vaihtelun koosta ja muoosta ¶
Erit kontoomit sopivat paremin eri peenikshiin ja sen takia se saattaa olla hyvä ette testata siksi ette löytää kontoomin mistä tykkää. ¶
Suuriin osa kontoomista on saahnet liukuvoitheen käsittelyn siksi ette net pitävät olla mukavat käyttää eikä saa hieroa. ¶
Jos on laateksin (kymmin) alerkinen sitä saattaa käyttää kontoomia joka on tehty plastista. ¶
Kontoomi panthaan kovan peeniksen eli seksileeksaakin pääle. On tärkeä ette kontoomi on päälä koko samlaakin aikana, muuten se ei suojaa sukupuolitauvista ja raskhauvesta. ¶
Jos tullee sperma kontoomhiin sitä pittää olla varovainen kun vettää ulos peeniksen ettei yhtään spermaa valoaa vakiinhaan eli anaalhiin. ¶
Sitä saattaa tarvita träänata vähän kuinka panthaan oikeala tavala kontoomin pääle. Jos on peenis sitä saattaa träänata panna pääle sen kun unaneeraa. Jos ei ole sitä sitä saattaa käyttää esimerkiks dildoa eli muuruuttia mihinkä träänaa. ¶
Näin tehhään kun pittää panna kontoomin esimerkiks peeniksen eli dildon pääle: ¶
Kontoomia pruukathaan jakkaa eli myyä nuoritten vasthaanotoissa. ¶
Niitä mennee kans ostaa muun muassa aputeekissa, ruokakaupoissa, kioskissa ja verkostossa. Kontoomia myythään kans joissaki biukraafin auttomaatissa, restayrangissa ja klybissä. Suurempia kontoomin mallin variasjuunia löytää seksikaupoissa, missä on rikas tarjonta, ja verkostossa. ¶
Kontoomia myythään useasti monta yhessä paketissa. Kostanus riippuu siittä minkälaisen kontoomin valittee ja missä sen ostethaan. Nuoritten vasthaanotossa pruukathaan jakkaa kontoomia ilmhaisesti eli myythään halvemala hinnala. ¶
Kontoomi on varma suoja sekä sukupuolitauthiin ja raskhautheen jos sitä käytethään oikeala tavala, koko samlaakin aikana ja joka kerta kun on samlaaki. ¶
Kontoomia pittää säilyttää huonheenlämmössä ja paikassa missä se ei hio mihinkhään. Hyvät paikat missä niitä säilyttää on esimerkiks jakanplakkari eli väskyssä. ¶
Huonot paikat on esimerkiks takaplakkari eli aurinkonpuolisen klasipenkilä. Kontoomi joka on vanhaa eli kuivanu halkea helpola. ¶
Sitä ei piä käyttää rasvabaseerattua ainetta kun öljy eli ihovoijetta suojitten kans jokka on tehty laateksista (kymmistä), kun kontoomi, femitoomi eli nuolulappu (slicklapp). Rasva saattaa nimittäin hauristaa suojaa ja tekkee ette se helpomin särkyy. ¶
Sen eestä, jos käyttää liukuvoijetta, joka perustuu vesi- eli silikooni ainheeshiin, laateksi suojan kans, se toimii erittäin hyvin. ¶
On olemassa erityyppisiä liukuvoitheita: vesi- eli silikoonibaseerattuja, eli liukuvoije joka on sekotus molemista ainheista. Nämät ainheet mennee hyvin käyttää kaikitten eri tyypitten suojitten kans. ¶
Mobbaus eli mobbinki ¶
Kun ihmiset ympäristössä kohtelevat jotaki muuta ilkeästi sitä kututhaan mobbinkiks. Yks yksityinen ilkeä asia ei räknätä mobbinkiks. Se on kun se tapahtuu monta kertaa ja saapi sen, jota kohelthaan ilkeästi, voimhaan huonosti. Sillon se räknäthään mobbaukseks. ¶
Se joka joutuu mobbauksen kohteeksi saattaa tuntea pölköä, ikävää ja loukkausta. Sitä saattaa tietysti tulla ikähviin ja voija kehnosti jos se vain tapahtuu kerran, vaikka sitä ei kuttuta mobbaukseks. Mutta se jota mobathaan pitemän aijan saattaa saa ittentunnon vaikutuksia ja sitä saattaa tuntea olevan hyvinki yksin. ¶
Mobbaus saattaa olla viskutuksia, kattomista, naurua, pukkimista, lyöntiä ja häijyjä sanoja. Se saattaa kans olla ilkeitä sms:iä, meiliä, eli kirjotuksia feisbukissa, eli jos sitä on vainottu verkostossa. ¶
Mobbaus saattaa kans olla ette joku jätethään ulkopuolele vain sen takia ette henkilö ei ole sellaisissa vaatheissa mitä muut pitävät ette pitäis olla, eli ette sitä on jotenki erityisen näkönen. Se saattaa olla ette sitä ei saa olla matkassa, eli ette ihmisiä levittävät huhuja ittestä. Jos se saapi sen tuloksen ette joku voipi kehnosti, sillon se on mobbaus. ¶
Mobbaus on vahva sana monele. Piian net jokka mobbaavat ei ymmärä ette se toela on kysymys mobbauksesta. Net saattavat piian esimerkiks sanoa ette se oli vain lievä kiusaus, riita eli värkkäys. Mutta riiassa sitä on enemän tasalujia ja suunile yhtä ilkeät toisile. ¶
Samala tavala toimivat häijyt vitsit. Se joka mobbaa saattaa välistä syyttää ja kieltää sanomalla ette se oli vain vitsi. Mutta jos joku voipi kehnosti siittä, sillon se on mobbaus. ¶
Välistä mobbaus on niin vakavaa ette se on rikolista. Esimerkiks pahonpitely, jos lyöpi kethään. Trakaseeraus eli tiskrimineerinki on kans rikolista. Se on rikolista ette uhata kethään, eli ette pakottaa jonku alle 15 vuotta tekemhään jotakin seksuualista verkostossa. ¶
Jos sitä kohtelee kethään ilkeästi esimerkiks henkilön sukupuolen eli uskonon takia, sillon se on tiskrimineerinki. Varsin ku joku on ilkeästi koheltu sen pittää ottaa vakavasti! ¶
Useasti mobbaus saattaa alkaa siittä kun porukassa on huono stämninki eli tunnelma. Net jokka mobbaavat yrittävät piian pittää pientä porukkaa koossa olemalla ilkeä jollekin muule. Välistä mobbaus johtuu siittä ettei ole yhtään raavasta lähelä joka ottaa vastuun ette kaikin käyttäytyvät hyvin toisia kohti. ¶
Mobbaus saattaa kans riippua siittä ette se joka mobbaa voipi kehnosti ja käypi muitten pääle ja sillä tavala tuntee ittensä lujemaks. Välistä mobbaus saattaa lissäintyä koska muut siinä lähelä ei tohi vastustaa ja kieltää sellaista. Net piian pölkäävät ette tulla itte mobatuks eli menettää kaveria. ¶
Se ei ole koskhaan nuoren henkilön vastuu ette estää mobbausta. Koulussa se on vanheemitten vastuu ette valvoa ettei kukhaan jouvu mobbauksen kohteeks. Silti kaikin saattavat vaikuttaa ette vähentää mobbausta. ¶
Jos sitä huomaa ette joku loukkaintuu eli tuntee olevansa ulkopuolela, sitä saattaa näyttää ette sitä on huolissa ja perustaa. Välistä se saattaa riittää ette sanoa hei, eli kysyä jotakin arkipäivälistä, ja se sinänsä saattaa antaa tunnetta ette joku perustaa. ¶
Sitä saattaa kans olla avuks selittämällä jolleki joka on koulussa töissä jos sitä huomaa ette joku on mobattu. ¶
» Jos kokkee mobbausta ¶
Svamppia sukuelimessä, eli alapäässä ¶
Svamppia on kohta kaikila luonolisesti alapäässä. Välistä se lissäintyy ja sillon se saattaa antaa prupleemia. Se on hyvin tavalista tyttärillä. Kolme neljästä tyttärestä saavat joskus elämässä vaivoja svampista ja monele se tullee takashiin monta kertaa. Pojatki saattavat saa svamppia. Svamppi on vaaraton mutta saattaa olla raskasta koska se pruukaa kutistaa ja kirventellä. ¶
Se on epäselvää miksi sitä saapi prupleemia svampin kans. Mutta yks syy saattaa olla ette sitä ottaa jotakin metesiiniä, esimerkiks anttipiotikkaa, joka tappaa hyöyliset pakteerit jokka tavalisesti on alapäässä ja sillä tavala svamppi saattaa alkaa kasvamhaan. ¶
Svamppi saattaa kans riippua siittä ette imyynipuolustus on heijontunu jostaki syystä, esimerkiks kun alkaa tulemhaan kipeäks eli on stressanu paljon. ¶
Ruuhmiin hormoonipalansi saattaa kans vaikuttaa. Sen takia on tavalista ette sitä saapi svamppia just ennen mensiä eli kun on raskhaana. ¶
Svamppi ei ole mikhään sukupuolitauti. Se saattaa tartuttaa samlaakissa, mutta se ei ole tavalista. Toishaalta svamppi ei saata tarttuttaa suuseksin kautta eli ette sitä käyttää sammaa tualettia kun joku jolla on svamppi. ¶
Tyttärenä huomaa useasti ette on saanu svamppia koska se kutisee ja kirventellee vakiinan aukossa ja häpyhuulissa. Häpyhuulet saattavat kans tulla punaseks ja paisunheeks. Vuoot saattavat tulla valkeaks, kuivaks ja kryyniseks, mutta välistä net on ohut ja sillon tällöin ei ole yhtään vuotoa kun on svamppi. ¶
Svamppi tekkee kans ette se saattaa kirventellä eli ottaa kipeästi kun pissaa eli kun pittää seksiä. Välistä saapi ekseemin häpyhuulhiin ja jymskhiin eli kupheeshiin. ¶
Pojila pruukaa olloni, varsi, kivespussi eli nivukset tulla punaseks, kuivaks ja hilsheiseks eli fnaasiseks kun on saanu svampin. Sitä saattaa kans saa valkosen päälyksen ollonin pääle eli esinahan alla, eli varressa. Päälys pruukaa olla vaikeampi pestä poies kun smekma joka luonolisesti on esinahan alla. ¶
Jos on pieniä vaivoja svampista vakiinassa eli peeniksessä se pruukaa tavalisesti kohta aina kaota ittesthääns ilman hoitoa muutaman päivän jälkhiin. ¶
Mutta välistä se ei mene yli, eli kutisee ja kirventellee niin paljon ette sitä haluaa kätevästi tehhä jotakin sille. Jos se on ensi kerta kun saapi prupleemia pittää ottaa yhteyttä nuoritten vasthaanoton kans, iho- ja sukupuolenvasthaanoton eli hoitosentraalin kans missä saattaa saa selvile jos se toela on svamppi eli ei. Jos mennee vasthaanothoon saapi tehhä tutkimuksen. Se pruukaa mennä kätevästi koska se joka tutkii helpola saattaa nähhä jos se on svamppi. ¶
Jos on ollu svamppi aiemin ja tuntee prupleemin samala tavala sitä saattaa ostaa aputeekista jonku metesiinin mitä mennee saa ilman reseptiä. On olemassa kräämiä jolla saattaa voijela vakiinaa ja häpyhuulia eli peenistä ja kivespussia. Tyttärille on kans olemassa pilleriä, niin kututtu vakituuriymmi, jota panthaan vakiinhaan sormila, ja kräämä jota pruutathaan sisäle pienelä plastipruutala. Vähän aijan jälkhiin kun on ottanu ainetta se saattaa kirventellä ja kutista vielä enemän, mutta se pruukaa kätevästi mennä yli. ¶
Jos seuraa päähän koko hoijon kohta kaikin tulevat hyväks näistä ainheista jokka saapi ilman reseptiä. Jos ei tule siittä hyväks eli jos svamppi tullee takashiin useamin kun kaks kertaa puolen vuoen aikana pittää kontaktata nuoritten vasthaaoton, iho- ja sukupuolivasthaanoton eli hoitosentraalin missä saapi apua. ¶
Se on tärkeä ette ei käytä svamppia tappavaa ainetta liian useasti eli tarpheettomasti koska se saattaa tehhä vaikeamaks ja vaikeamaks ette saa poies svampin, eli ette se tullee takashiin jo vähän aijan päästä. Se saattaa kans kuivattaa liimakalvon ja tehhä sen hauraks, mikä saattaa johtaa ette saapi muita prupleemia. ¶
Koska on epäselvää miksi saapi svampin se on vaikeata suojata itteä siittä. ¶
Välistä sanothaan ette riski ette saa svamppia kasvaa jos pessee alapäätä useasti ja saipuala. Ei ole yhtään varmaa tietoa ette se niin on. Mutta jos on svamppia eli useasti saapi svamppi-infeksjuunia ja pessee ittensä useasti se saattaa tulla paremaks jos pessee itteä harvemin. Riippumatta jos on svamppi eli ei se riittää ette pessee alapäätä kerran päivässä haileala veelä. Sitä ei piä käyttää tavalista saipuata alapäässä koska se kuivattaa. Joa haluaa saattaa käyttää öljyä ilman parfyymiä. ¶
Ei ole yhtään tietheelistä faktaa siihen ette lämpimät, ahtaat vaatheet eli stringi tekis ette on helpompi saa svamppia. Mutta jos on svamppi se saattaa kirventellä ja kutista vähemin jos on truusat eli pikkuhousut pumpulista ja ei liian ahthaita vaatheita. Se saattaa kans auttaa jos nukkuu ilman alusvaatheita ja jos on tyttö saattaa olla hyvä ettei käytä truusansuojaa. ¶
Sanonta ette jokhyrtti auttaa svamphiin on myytti, missä ei ole yhtään tietheelistä pohjaa. Sen sijasta joghyrtti saattaa tuntua viileältä ja siittä syystä saattaa olla hyvä kutinaa vasthaan. ¶
Svamppia ei tartu esimerkiks tualetin käynistä. Sen sijasta svamppi saattaa tartuttaa vakiinasamlaakissa, vaikka se ei ole tavalista. ¶
Ei ole yhtään tietheelistä pohjaa siihen ette svamppi kehittyy jos sitä syöpi paljon sokkeria. Mutta jos on prupleemia svampin kans ei tietystikhään ole vaaralista testata jos erinlaiset ruokatavat saattava tehhä ette se tullee paremaks. ¶
Se ei ole vaaralista ette pittää seksiä kun on svamppia, mutta koska liimakalvot on haurhaat sitä saattaa saa pieniä rakkoja niihin ja se saattaa ottaa kipeästi kun esimerkiks samlaakissa. Jos pittää vakiinasamlaakia on kans pieni riski ette svamppi tarttuu toisele. Sen lisäks riski on suurempi ette sitä saapi eli tartuttaa sukupuolitauen jos pittää vakiinasamlaakia vaikka on svamppia, koska kun on pieniä rakkoja liimakalvossa se tekkee ette on helpompi ette saa eli tartuttaa infeksjuunia. ¶
Testata itteä ¶
Jos on pitäny seksiä ilman suojaa se on aina hyvä testauttaa itteä sukupuolitauvista. Kuinka testi toimii riippuu siittä mitä sukupuolitautia sitä testaa itteä. Useasti sitä saapi jättää yhen kusi- eli veripruuvin. Jos sitä testaa yhtä sukupuolitautia joka kuuluu tartuntalakhiin sillon sitä ei tarvitte maksaa mithään. ¶
Seksi on hauskaa, ihanaa ja jännittävää. Se saattaa käyä niin ette siinä hetkessä sitä ei perusta sellaisesta mistä sitä tavalisesti tietää on tärkeää. Esimerkiks ette sitä pittää suojata ittensä ette sillä tavala vähentää riskiä ette saa jonku sukupuolitauvin. Jos sitä tuntee ittensä tässä se saattaa olla aika lähteä testaamhaan itteä. ¶
Se on aina hyvä testauttaa itteä sukupuolitauvista jos on pitäny suojatonta seksiä. Se jällaa kans vaikka sitä tuntee olevansa terve koska jokku sukupuolitauvit ei anna yhtään symptoomia. ¶
Jos on kohanu jonku jonka kans haluaa saa fastan relasjuunin ja planeeraa ette lopettaa suojaamasta itteä, sillon on hyvä ette molemat kans menevät testaamhaan itteä ensiks. ¶
Se saattaa kans olla niin ette joku kenen kans on pitäny seksiä on testauttanu itteä ja se on näyttäny ette on sukupuolitauti. Jos se tauti kuuluu tartuntalain alle, sillon sitä saattaa saa preivin eli telefuunisoiton jostakin vasthaanotosta missä pyyethään ette mennä testauttamhaan itteä. ¶
Se ei ole varma ette sitä itte on saanu sukupuolitauvin, mutta sitä on lain mukhaan velvolinen ette käyä testaamassa itteä ette sillä tavala vähentää riskiä ette tauti leviä kauemaks. ¶
Se ei ole koskhaan liian hiljasta testata itteä sukupuolitauvista jos on pitäny suojaamatonta seksiä. Muutamitten tauvitten kans se saattaa viipyä monta kuukauttaa ja välistä jopa vuosia siittä kun net sai siihen asti kun huomaa jotaki. ¶
Sen eestä se saattaa välistä olla liian varhaista ette mennä testauttamhaan itteä. Se ei mene testauttaa päivän jälkhiin kun on pitäny suojaamatonta seksiä, koska viirys eli bakteerie joka aiheuttaa infeksjuunin ei ole keriny lissäintyä tarpheeks ette se näkyis pruuvissa. ¶
Esimerkiks klamydiasta ja gonorreesta sitä pruukaa saattaa testata varhaimiten viikon jälkhiin kun on pitäny suojaamatonta seksiä. Mutta vissile tauvile, kun esimerkiks hiv, se saattaa viipyä jopa kolme kuukautta jälkhiin kun sen on saanu ette testissä varmasti saattaa näyttää jos on saanu sen tauven. ¶
Riippumatta tauvista sitä pittää mennä vasthaanothoon jon on kiusoissa eli on vaivoja. Jos tietää ette riski on iso ette sitä on saanu sukupuolitauvin, esimerkiks jos tietää ette sillä on, jonka kans sitä on pitäny seksiä, sitä saattaa välistä saa hoijon ennen ku pruuvivastaukset on valhmiit. ¶
Jos ei ole pitäny seksiä kenheen kans sitä ei saata saa sukupuolitauvin. Sillon sitä ei tartte myöskhään mennä ja testauttamhaan. ¶
Jos haluaa testata itteä sukupuolitauvista sitä saattaa mennä nuoritten vasthaanothoon, iho- ja sukupuolivasthaanothoon eli hoitosentraalhiin. RFSU:lä (Riksförbundet för sexuell upplysning) on kans vasthaanottoja missä saattaa testauttaa itteä sukupuolitauvista. ¶
Tyttäret saattavat kans mennä vaimokliniikhaan eli jynekolookin tykö. Klamydiatestin mennee kans tilata internetistä eli ostaa aputeekista. ¶
Kun haluaa tietää mihinkä saattaa mennä testaamhaan itteä sielä missä sitä assuu sitä saattaa soittaa siukkahoijonneuvonthaan 1177. ¶
Testauttaa itteä sukupuolitauvista mennee kätevästi ja helposti. Kuinka itte testi tehhään riippuu mistä tauvista sitä testaa ja millä tavala on pietty seksiä ja kuinka sitä on saattanu saa smittaa. ¶
Jos on pitäny vakinasamlaakia sitä saapi usseimiten jättää kusipruuvin. Pojile, jokka pitävät testata klamydiasta, kusipruuvi pruukaa riittää. Tyttäret saavat kans jättää yhen pruuvin vakiinasta. Sen saattaa tehhä itte pumpulipinnala jonka saapi kun mennee testaamhaan eli kun tillaa kotia yhen testin. ¶
Jos tietää ette sitä pittää jättää kusipruuvin sitä ei piä pissata yks kaks tiimaa ennenku testauttaa itteä. ¶
Joileki sairhauksile, olletikki gonorreele, otethaan pruuvi ohula pruuviottopinnala joka on ohun topsin näkönen. Pruuviottopinna pyöritethään varovaisesti vakiinan liimakalvhoon, kusiröörhiin, kaulhaan eli anaalireijän päässä. Mistä pruuvi otethaan riippuu siittä kuinka on pitäny seksiä. Se saattaa tuntua ilkeältä, mutta pruukaa olla kätevästi tehty pruuvi joka ei tunnu paljoakhaan. ¶
Muile sairhauksile sitä saattaa jättää veripruuvin. Sen otethaan ohula neulala painamalla käsitaitheen verisuonheen. ¶
Jos se joka tutkii eppäilee ette henkilölä on herppes, sillon otethaan pruuvin herppesbloosasta pumpulipinnala. ¶
Jos on näkyviä kondyloomia ei puuvinottoa pruukata tarttea, koska se joka tutkii useasti näkkee suorhaan mikä se on. ¶
Vastaus suuriimphaan oshaan pruuvista saapi viikon sisälä. Kun sitä jättää pruuvin sitä pruukathaan sopia vasthaanoton kans kuinka sitä haluaa saa tion. Esimerkiks jos net pitävät soittaa, lähättää preivin eli jos sitä pittää mennä sinne. ¶
Oottaa pruuvivastausta saattaa olla raskasta. Se on luonolista ette sitä on kiusoissa ja ette aika ennen kun vastaus tullee tuntuu pitkältä. Jos sitä voipi kehnosti se saattaa olla hyvä puhua jonku kans omista ajatuksista ja tuntheista. Se saattaa olla kaveri, joku perheessä eli joku muu joka seisoo lähelä kysyjää. ¶
Sitä saattaa kans kontaktata nuoritten vasthaanottoa. Sen persunaali saattaa auttaa kun tuntuu raskhaalta ja on tottunheet kysymykshiin ja hunteerinkhiin sukupuolitauvista. ¶
Net sukupuolitauvit, jokka on mukana tartuntalaissa, kun esimerkiks klamydia, gonorree ja hiv, ei maksa mithään ette testauttaa jos on, riippumatta kuinka vanhaa sitä on eli missä sen tekkee. ¶
Kun testauttaa muita sukupuolitautia makso saattaa vaihtella riippuen missä sitä assuu ja mihinkä vasthaanothoon sitä mennee. Useasti pruukathaan testata monta tautia samala kerrala. Sillon se riittää ette yks niistä on tartuntalain alla ette sitä ei tarvitte maksaa ollenkhaan. ¶
Ittentunto ¶
Ittentunto koskee niitä ajatuksia mitä on ittestä ja kuka sitä on. Sillä ei ole mithään tekemistä sen kans jos sitä on hyvä eli huono tekemhään eri asioita, se koskee sitä ette tuntea ette sitä on arvokas vain siittä ette on olemassa. Tunne ette sitä kelpaa mennee träänata ylös ja tehhä paremaks. ¶
Oma ittentunto vaikuttaa paljon kuinka sitä ellää oman elämän ja kuinka sitä voipi. Hyvä ittentunto vaikuttaa ette sitä tekkee sellaista mikä on hyvä ittele, ette tohtii tehhä sellaista mitä haluaa, tohtii sitoa uusia kontaktia ja saattaa sanoa sekä joo ja ei asihoin. ¶
Jos on prupleemia oman ittentunnon kans se saattaa vaston päin johtaa ette sitä välttää tehhä sellaista mitä sitä oikeasthaan haluais tehhä. Sen eestä sitä piian tekkee sellaista mitä sitä oikeasthaan ei halua eli tekkee sellaista enemän muitten vuoks kun oman vuoks. ¶
Ittentunto ja ittenluottamus sekotethaan välistä yhteen, vaikka net ei ole oikein samoja asioita. ¶
Ittenluottamus on prestasjuunitten kans tekemistä, siis kuinka paljon sitä uskoo ette sitä saattaa tehhä ja pärjätä eri asioitten kans. ¶
Ittentunto koskee sitä kuinka sitä kattoo kuka sitä on syvviimessä, sekä vahvoitten ette heijotten puolilta kattottu. ¶
Jos on hyvä ittentunto sitä ei välitä yhtä paljon siittä mitä muut tykkäävät ja ajattelevat sinusta. Sitä tohtii olla niinku sitä on, olla ittensä. Sitä ei perusta jos kaikin ei piä ette sitä on paras eri asioissa. ¶
Jos on huono ittentunto se saattaa vaston päin tuntua kauhean raskhaalta jos saapi ainukaisen komentaarin esimerkiks omasta ulkonäöstä. ¶
Jos on valtaa omasta elämästä riippuu siittä jos on hyvä eli huono ittentunto. Kun sitä tuntee ette sitä saattaa itte päättää ja vaikuttaa omhaan elämhään se on helpompi pittää hyvän ittentunnon. ¶
Vastonpäin ittentunto saattaa laskea jos tuntee ettei ole valtaa omasta elämästä. Se saattaa esimerkiks tuntua raskhaalta ette muuttaa ommaa tilanetta kun on pitkhään hakenu töitä ilman ette saapi mithään, eli kun net kenen kans sitä assuu yhessä päättävät liikaa omasta elämästä. ¶
Oma ittentunto saattaa olla parempi eli kehnompi eri elämän vaiheissa ja se saattaa kans olla vaihtelevan vahva eri tilantheissa. Kun on hyvä ittentunto sen saattaa huomata kun: ¶
Kun ittentunto on heiko sen saattaa huomata kun: ¶
Huono ittentunto saattaa näkyä kun henkilö tappelee, mobbaa eli on ilkeä muile. Se saattaa kans olla niin ette sitä yrittää piilottaa huonon ittentunnon olemalla syyppervireä ja paras kaikissa, eli ette sitä kehhuu itteä. ¶
On monta eri syytä miksi saattaa olla matala ittentunto. Kaikin tarvittevat saa killausta, tulla nähtyksi ja respekteeratuks siittä mitä net on. Ittentunto laskee jos sitä kasvun aikana on saanu kuulla ette sitä ei ole tarpheeks hyvä, ette sitä ei kelpaa mihinkhään eli ette sitä on vaikea ja pruplemaattinen. ¶
Samala henkilö joka on saanu arvostusta ja killausta vain sillon kun se on presteeranu hyvin, esimerkiks sporttikilpailussa eli koulupruuvissa, saattaa uskoa ette hän ei kelpaa muuten kun se tekkee jotakin hyvvää. Ette sitä ei kelpaa vain olemalla. ¶
Ittentunthoon vaikuttaa kans nekatiivisesti jos sitä ei ole nähty ollenkhaan koko kasuamisen aikana, esimerkiks jos omat vanheemat eli net kenen kans kasus ylös ei ole kotona paljoakhaan, jos net on kipeät, käyttävät väärin viinaa ja trookia eli on liikaa omassa elämässä ja net ei kerkiä ja jaksa nähhä omia lapsia. ¶
Tunne ette sitä ei kelpaa saattaa kans riippua siittä ette sitä on herkempi tuntheissa alusta lähtien. Jos on herkkätuntheinen saattaa olla matala ittentunto, vaikka on ollu hyvä kun kasus ylös. ¶
Riippumatta mistä se johtuu ette on matala ittentunto, se saattaa tulla paremaks. ¶
Se saattaa kans vaikuttaa omhaan ittentunthoon kuinka samanlainen sitä on sen perheen eli niitten henkilöitten kans kenen kans kasvaa ylös. Jos kaikin muut tykkäävät sportista ja sitä itte ei ole ollenkhaan kiinostunu siittä, sitä saattaa tuntea väärinkäsitetyks ja tulla epävarmaks ittestä. Muut asiat jokka saattavat vaikuttaa ette ittentunto laskee saattaa olla ette sitä: ¶
Se on vaikea nähhä ulkoa päin kuinka joku kokkee ommaa ittentuntoa. Joku saattaa pinnalta näyttää hyvin onnistunheelta, olla hyvän näkönen, olla hyvä koulussa eli töissä ja olla paljon kaveria, sillä saattaa tosiasiassa olla matala ittentunto ja tuntea ette hän ei kelpaa ja riitä mihinkhään. ¶
» Tipsiä kuinka parantaa ommaa ittentuntoa ¶
Tipsiä kuinka parantaa ommaa ittentuntoa ¶
On paljon keinoja millä parantaa ja vahvistaa ommaa ittentuntoa. Täälä joku keino mitä saattaa pruuvata: ¶
Miksis mie sanoin nuin (Varför sa jag så). En hyvä mishään (Inte bra på nåt). Kaikin muut on paremat (Alla andra är bättre). Hmm, tämä on piian liian kovvaa (Hmm, det här är kanske lite väl hårt). Ei kukhaan halua minua (Ingen vill ha mig). Ei seksikäs ja ruma (osexig och ful). ¶
UMO:n oma nuorisopaneeli antaa omat parhaimat tipsit kuinka saapi pareman ittentunnon: ¶
» Ittentunto ¶
Ruottin kansaliset vähemistöt ja niitten kielet ¶
Ruottinsuomalaiset, juutalaiset, roomit, saamelaiset ja tornionlaaksolaiset on Ruottin kansaliset vähemistöt eli minuriteetit. Se merkittee ette heilä on pitkänaikanen kieli- ja kulttuurinen yhteenkuuluvuus kansalisessa yhteisössä. Se on jokhaisen henkilön asia ette päättää jos sitä kuuluu yhteen näihiin kansalishiin vähemisthöön eli ei. Kyse on minkä porukan kans sitä itenttifieeraa itteä ja tuntee yhteenkuuluvuutta. ¶
1999 valtiopäivät tunnustit nämät viis porukkaa kansalisena vähemistönä. 2010 tuli uusi laki joka vahvistaa kansalisitten vähemistöitten oikeuksia ja vähemistökielitten asemaa. ¶
1177 Huolto-opas ja Umo.se julkasevat tekstiä terhveyvestä, huolosta ja oikeuksista hoijossa kahelatoistala tunnustetula varieteteetilä viien kansalisen vähemistöitten kielistä. ¶
Met olema seuranheet Kieliraatin rekomentasjuunia kun olema tehneet käänöksiä, ja tekstit on tarkistettu yhteisymmäryksessä vähemistöitten eustajitten kans. ¶
Jos kokkee mobbausta ¶
Kun kokkee mobbausta on helppo tuntea ette sitä alkaa olheen levoton ja voipi kehnosti. Välistä se vaikuttaa elämhään niin paljon ette saapi huonoman ittenluottamuksen ja yrittää välttää tilantheita missä saattaa kohata niitä jokka mobbaavat. Mutta ei kukhaan tartte piilota sen takia ette muut mobbaavat. ¶
Jokkut, ketä mobathaan, alkavat uskhoon ette se on heissä ittessä vika. Net piian ajattelevat ette muuttaa itteä ja sillä tavala päästä poies mobbauksesta. Mutta ei piä tarttea muuttaa sellaista kun harrastuksia eli mitä vaatheita pittää päälä, vain sen takia ette muut on ilkeät. On aina oikeus olla vapa mobbauksesta. ¶
Se on mobbaus, jos monta kertaa kiusathaan, uhathaan, halveksuthaan, lyöthään, loukathaan eli pilkathaan. Mobbaus saattaa olla viskuttelua, silmänvilkhauksia, naurua, pukkimista, lyöntiä ja häijyjä sanoja. Se on mobbaus jos ei koskhaan saa olla matkassa, eli jos joku levittää valheelisia huhuja jostaki. ¶
Sitä saattaa kans olla ette joku lähättää häijyjä sms:iä eli meiliä, kirjottaa alentavia komentaaria feispukissa, blokissa eli muuala internetissä. Eli ette joku pannee pilkaavia eli loukkaavia kuvia internetti verkosthoon. ¶
Jos joku sannoo ilkeitä ja alentavia asioita, jos sitä on erikoisissa vaatheissa eli jonkun tietyn laila näkönen eli jos on fynksjuunieste, sillon se on mobbaus. Jos sitä on jonkun näitten kohteena, ja alkaa voimhaan kehnosti siittä, saattaa hakea apua ette saa sen loppumhaan. ¶
Sen saattaa tuntea hermostusta siittä ette selittää jollekin ette sitä on mobattu. Piian uskothaan ette se tullee pahemaks jos selittää. Piian hävethään ette sitä on hylätty ja jätetty ulkopuolele. Mutta se joka on mobattu ei ole tehny mithään väärin! ¶
Jos tullee mobbauksen kohteeksi on parasta ette selittää sen ja saa apua ette lopettaa mobbauksen. Sitä saattaa esimerkiks selittää sen yhele opettajalle, koulukyraatturile eli koulusysterile. ¶
Se saattaa olla hyvä ette alkaa selittämhään mobbauksesta jollekin raahvaale kenheen on luottoa, esimerkiks joku perheessä, ja sitten ottaa apua niiltä ette selittää sen jollekin koulussa. ¶
Jos koulu saapi tietää ette yks koululainen tuntee olevan mobattu net häätyvät varsin ottaa selvile mitä on tapahtunu. Net häätyvät kans tehhä kaiken ettei se tapahtu uuesti. Koulussa olevilla raahvoila on velvolisuus ette kattoa perhään ettei yhtään koululaista mobata eli uhata. Se seisoo laissa ette se on koulun vastuu kattoa perhään ettei kethään mobata. ¶
Matalapaine eli alakulonen ¶
Se on luonolinen osa elämästä ette välistä tuntea matalapainetta, surua, levottomuutta, eli kokea toivottomuutta. Saattaa esimerkiks olla päiviä koska ei jaksa tehhä mithään, ei mikhään ole hauska eli kun ajattellee paljon raskhaita asioita. Usseimiten tuntheet menevät yli vähän aijan päästä. On asioita mitä itte saattaa tehhä ette alkaa voimhaan paremin, ja on olemassa apua jos tarvittee sitä. ¶
Matalapaine tullee ja mennee elämässä. Ei tarvitte pölätä ette laskea nekatiivisia ajatuksia ja tuntheita framile. Jos yrittää välttää sellaisia tuntheita kun net tulevat saattaa saa sen eestä vain enemän vaivaa ja ahistusta. Jokku asiat häätyy saa tuntea ja välistä se häätyy ottaa aikaa. ¶
Välistä se saattaa olla jotakin mitä sitä tekkee joka pannee matalhaan olhoon. Se saattaa esimerkiks olla ette on tullu loppu sen kansa kenen on ollu yhessä, ette vanheemat pitävät erkaintua ja siirtyä toisista, eli muita prubleemia perheessä ja kaveritten kans. ¶
Saattaa kans tulla matalapaine jos elämä muuttuu jollakin tavala, esimerkiks jos siirtyy, muuttaa koulua, eli kun alkaa jymnaasiheen eli töihin. ¶
Usseimiten sitä pärjää tämän tyyppisitten vaikeuksitten kans itte eli kaveritten ja perheen avula, vaikka se saattaa tuntua hyvinki raskhaalta kun se tapahtuu. ¶
On kans tavalista ette tuntee matalaa oloa vaikka ei ole tapahtunu mithään kummalisempaa. Jos esimerkiks on stressattu eli on vaikea nukkua koska on raskasta koulussa eli töissä, sillon saattaa tulla vaivoja, surua ja matalaa oloa. Ajatuksia seksualisuuesta, kuinka sitä pittää olla ja kuinka ruumis kehittyy saattavat olla raskasta kokea. Tyttäret saattavat tulla matalapainheesheen muutama päivä ennen mensiä. ¶
Useasti kaverit, vanheemat, opettajat eli muut ei ymmärä kuinka sitä toela voipi. Ei se ole varma ette se näkkyy ulospäin, vaikka sitä itte pittää ette se pitäis näkyä. ¶
Jos on matalapainheessa saattaa tulla äreämäksi ja suuttua helpomin. Sillon ihmiset sinun lähelä saattavat huomata ette sitä on vihasempi, mutta piian net ei ymmärä ette syy siihen onki ette olthaan surussa ja matalassa olossa. Sen takia se sattaa olla hyvä ette yrittää selittää kuinka sitä tuntee niin ette sillä tavala saapi apua ja tukea. Puhumalla jonkun kans sitä useasti oppii ymmärtämhään itteä paremin. ¶
Sitä saattaa itte vaikuttaa siihen kuinka voipi. Sitä voipi paremin ja jaksaa enemän, jos liikkuu, piian träänaa säänölisesti, kun jos ei tehe sitä. On kans tärkeä hyvin voinin takia ette syöä hyvin ja säänölisesti ja ette nukkuu tarpheeks paljon. Sillon sitä paremin saattaa käsitellä asioita jokka välistä tuntuvat raskhaalta. On maholista tulla jopa väsynheeks sekä liian vähän ja liian paljon nukkumisesta. ¶
On monta asiaa joita on hyvä ajatella, jos jo on matalapainheessa: ¶
Jos voipi psyykkisesti kehnosti saattaa välistä tuntua ette se auttaa jos juopi viinaa eli käyttää trookia. Sitä tullee piian ilosemaks ja unohtaa sen mikä on raskasta justhiins nyt. Mutta aijan olhoon se saattaa vastonpäin vahvistaa levottomuutta ja muita raskhaita tuntheita. Se saattaa olla kans niin ette viina eli trookit on syynä ette on matalapaine. ¶
Saattaa olla hyvinki huono olo kun on matalapainheessa. Siksi saattaa olla hyvä tietää ette matalapaine enimäksheen mennee yli itteänsä, vaikka se saattaa ottaa aikaa. ¶
Välistä saattaa olla hyvä puhua jonkun ulkopuolisen kans. Apua saattaa saa ottamalla yhteyttä esimerkiks nuoritten vasthaanoton, hoitosentraali eli koululaisenterhveyen kans. Net on tottunheet kohata nuoria jokka voivat kehnosti. Jos tarvittee, se ketä kohtaa saattaa auttaa sinua saamhaan yhteyttä esimerkiks lääkärin eli psykolookin kans. ¶
On kans olemassa telefuunisjuuria mihinkä saattaa soittaa, ja paikkoja internetissä missä saattaa tjatata, meilata eli lukea ja sillä tavala saa apua ja tukea. Sielä saattaa olla tuntematon jos niin haluaa. ¶
Tepresuuni on muuta ko ette tuntea vähän aikaa matalalla tasola ja olla surussa. Sitä on saattanu saa tepresjuunin jos tuntee matalapainetta monta viikkoa ja samala: ¶
Jos on saanu tepresjuunin sitä tarvittee saa ammattilaista apua ette alkaa voimhaan paremin. Ottamalla yhteyttä esimerkiks nuoritten vasthaanoton, hoitosentraalin eli koululaisenterhveyen kans sitä saattaa niitten kautta saa apua. ¶
Akyytti-p-pilleri ¶
Akyytti-p-pilleri on tapletti minkä tyttäret saattavat ottaa ettei tule raskhaaks. Se ei ole suoja raskhautta vasthaan sen tavalisessa merkityksessä, siis sitä ei käytetä suojana ennen eli samlaakin aikana. Akyytti-p-pilleriä pittää käyttää vain hätäratkasuna ja ei säänölisesti suojana raskhauesta. ¶
Akyytti-p-pilleri on keino millä välttää raskhautta jos on jo pitäny suojaamattoman samlaakin, esimerkiks kun unhoutti käyttää suojaa, ei ole perustanu siittä eli jos on joutunu seksuaalisen oikeuen loukkauksen kohteeksi. ¶
Pittää kans ottaa akyytti-p-pillerin jos on riski ette se suoja mitä sitä käytti ei toiminu, esimerkiks jos kontoomi halkesi eli jos sitä on oksentanu ylös oman p-pillerin. ¶
Tapletti minkä sitä ottaa sisältää hormoonia gestagen (gulkropps-hormooni). Se tekkee ette sitä ei saa ovylasjuunia (ägglossning) eli ette ovylasjuuni lykkäintyy etheenpäin. ¶
Gestagen on kans tavalisissa p-pillerissä, mutta tuusi akyytti-p-pillerissä on paljon korkeampi. Se tekkee ette sivuvaikutukset saattavat tuntua enemältä, vaikka se on epätavalista. ¶
Akyytti-p-pilleriä pittää vain käyttää hätäratkasuna ja ei säänölisenä suojana raskhautta vasthaan. ¶
Akyytti-p-pilleri ei siis lopeta raskhautta ja siksi se ei ole sama asia kun abortti eli niin kututtu aborttipilleri. ¶
Välistä akyytti-p-pilleriä kututhaan päivän-jälkhiin-pilleriks. Se on vähän väährään viittaavaa koska sitä ei häy ottaa tapletin päivän jälkhiin samlaakin. Akyytti-p-pillerin saattaa ottaa 72 tiiman sisälä, siis kolme vuorokautta jälkhiin samlaakin. Siinä aikakautena se vielä vaikuttaa. ¶
Sen varemin sitä ottaa tapletin sen pienempi riski ette sitä tullee raskhaaks. Joku eli muutama päivä jälkhiin kun on ottanu akyytti-p-pillerin sitä saattaa saa vuoon, mutta suuriin osa ei saa sitä. ¶
On kans olemassa erikoinen akyytti-p-pilleri mitä mennee käyttää aina viis vuorokautta jälkhiin suojaamattoman samlaakin. Sen saattaa vain baarmurska eli lääkäri kirjottaa ulos reseptilä. ¶
Jos tarttee sellaisen reseptin sitä saattaa kontaktata nuoritten vasthaanoton, seksi- ja yhteiselämävasthaanoton, hoitosentraalin, baarmurskavasthaanoton eli vaimokliniikan. Useimiten sitä maksaa siittä. Joissaki vasthaanotoissa sitä saattaa saa sen ilman maksoja. ¶
Sitä saattaa saa akyytti-p-pilleriä uesimissa nuoritten vasthaanotoissa, seksi- ja yhteiselämävasthaanotoissa ja hoitosentraalissa. ¶
Akyytti-p-pilleriä saattaa kans saa joissaki baarmurskavasthaanotoissa ja vaimokliniikoissa. ¶
Niitä mennee kans ostaa aputeekissa ilman reseptiä. ¶
Jos esimerkiks mennee nuoritten vasthaanothoon saahmaan akyytti-p-pilleriä sitä saattaa kans saa uuen aijan tehhä raskhaustestin, ja, jos niin haluaa, yhen klamydiatestin. ¶
Sitä saattaa kans saa neuvoja kuinka suojaa itteä tulevaisuuessa raskhautta ja sukupuolitautia vasthaan, jos sitä haluaa sitä. ¶
Jos ostaa akyytti-p-pillerin ilman reseptiä aputeekista sitä saapi maksaa siittä. Nuoritten vasthaanotossa saapi tapletin ilmhaisesti. ¶
Riski ette tulla raskhaaks jälkhiin kun on syöny tapletin on pieni. Riski ette akyytti-p-pilleri ei toimi, siis sitä tullee raskhaaks, kasvaa sen pitemphään mennee ennen kun sitä ottaa pillerin jälkhiin samlaakin. ¶
Jos oksentaa kolmen tiiman sisäle jälkhiin kun on ottanu tapletin eli jos on tiaree sillon ei ole varma ette ruumis on keriny ottaa ylös hormoonin. Sen takia sitä häätyy ottaa uuen tapletin niin hoppua kun maholista, muuten on riski ette tullee raskhaaks. ¶
Mikä jällaa just sille akyytti-p-pillerile mitä sitä ottaa saattaa lukea metesiinin instryksjuunissa eli metesiinin pakkauspaperissa (bipacksedel). Metesiinin instryksjuuni on se lappu joka on metesiiniloovassa kun ostaa eli saapi akyytti-p-pillerin. Sitä saattaa aina kysyä baarmurskalta esimerkiks nuoritten vasthaanotossa eli iho- ja sukupuolivasthaanotossa, jos tuntee epävarmuutta. ¶
Noin kolme viikkoa jälkhiin kun on syöny tapletin pittää tehhä raskhauventestin joka varmistaa ette ei ole tullu raskhaaks. ¶
Ei ole raijaa kuinka monta kertaa sitä mensiperjuutin aikana saattaa ottaa yhen akyytti-p-pillerin. Jos on pitäny samlaakia ilman suojaa ja ei halua tulla raskhaaks se on sen takia parempi ette ottaa akyytti-p-pillerin monta kertaa saman mensiperjuutin aikana, kun ette ei tehhä sitä, vaikka riski välivuothoin lissäintyy. ¶
Jos tarvittee ottaa akyytti-p-pilleriä useasti sillon pittää ajatella kuinka sitä suojaa itteänsä samlaakin aikana, ja jos sitä tarttis muuttaa. Apua saapi kontaktaamalla nuoritten vasthaanoton, hoitosentraalin eli iho- ja sukupuolivasthaanoton. ¶
Mensi ¶
Mensi on se vuoto kohtusta (livmodern) jokka tyttäret saavat enemän eli vähemän säänölisesti pyberteetistä lähtien. Mensi on ruuhmiin malli näyttää ette sitä on sukupuolen kypsä. ¶
Tyttärilä on usseimiten ovylasjuuni, eli munasolun löysääminen munasarjasta (ägglossning), joka kuukausi siittä asti kun tullee pyberteethiin aina klimakteeriheen asti. Samala kun ovylasjuuni tapahtuu liimakalvo kohtussa tullee paksumaks ja sillä tavala valmistuu ette ottaa vasthaan munan jos se hedelmöityy (befruktas). Ennen ku muna saattaa hedelmöityä sen häätyy saa spermieetä vakiinhaan. Sillon vasta saattaa tulla raskhaaks, mutta jos muna ei hedelmöity sillon kohtun liimakalvo lykäthään poies vuotona. Se on se joka on mensi. ¶
Missä iässä sitä saapi mensin vaihtelee. Se riippuu siittä ette kaikin tulevat pyberteethiin erilä aikoina. Jos tullee varhain eli myöhään pyberteethiin se ei ole mithään mitä sitä saattaa ohjata. ¶
Suuriin osa saapi mensin joskus 12-14 vuoen ikäsenä. Mutta sitä saattaa saa sen jo kun sitä on yheksän eli vasta kun sitä on 16 vuotta ilman ette siinä on mithään vikkaa. Jos ei ole saanu ensi mensiä kun sitä on 16-17 vuotta sillon sitä pittää mennä lääkärhiin. ¶
Ensi mensi saattaa tulla yllätyksenä. Se saattaa tuntua raskhaalta. Piian ei kukhaan luokassa ole saanu mensiä. Sitä piian ajattellee minkälaista mensisuojaa sitä pittää käyttää ja se piian tuntuu piinaliselta ette puhua siittä jonku raahvaan kans. ¶
Eli sitten ensi mensi on jotakin mitä sitä on kaivanu. Piian enniimät kaverista on jo saahneet mensin ja sitä tuntee helpotusta kun sitä on viimen osa "jängistä". ¶
Kuinka paljon sitä vuotaa vaihtelee henkilöstä henkilhöön, just kun se saattaa erota kuinka monta päivää mensi kestää. Mensin aikana se on tavalista ette sitä vuotaa 20-80 millilitraa verta, siis vaila tesilitran enniiten. Mutta koska veri sekkaintuu ruuhmiin nestheen ja liimakalvon kans kohtusta sitä kokkee ette se usseimiten tullee enemän. ¶
Moni pittää ette se vuotaa paljon vaikka se tosi asiassa ei ole niin paljon. Mutta jos häätyy muuttaa mensisuojaa niin useasti ette se tullee vaivaks eli jos on pakko käyttää tupla mensisuojia ettei vuoa läpi sillon on sitä mitä pruukathaan kuttua runshaaks mensiks. Se riippuu siittä ette on paljon yhtä ainetta kohtussa joka liottaa hyytynyttä verta. Se tekkee ette vuoto vähentyy huonomin ja ette sitä vuotaa enemän. Jos vuotaa paljon sitä saattaa tuntea väsymystä ja olla ilman voimia. Se johtuu siittä ette veriarvo on matala. ¶
Jos on runsas mensi sitä saattaa kontaktata kouluterhveyshoijon, nuoritten vasthaanoton eli hoitosentraalin. Sillon saattaa saa apua tapletista, jokka tekevät ette vuoto vähenee, esimerkiks p-pilleri. ¶
Kun on saanu mensin se on tavalista ette se on epäsäänölinen. Se merkittee ette se ei tule samana aikana joka kuukausi. Suuriimale osale se pruukaa tassaintua vähän aijan päästä niin ette joka mensikausi, siis siittä päivästä kun mensi alkaa seuraavan mensin alkhuun, on suunile 21-35 päivää. Se saattaa olla hyvä ette pittää kollia omasta mensistä, jos se on säänölinen ja tietää suunile koska se tullee seuraavana kuukautena. Sillon sen huomaa jos mensi on myöhänen joku kuukausi. ¶
Joilaki on epäsäänölinen mensi, joka ei ole vaaralista. Mutta jos tykkää ette se on vaivalista sitä saattaa saa säänölisen mensin esimerkiks p-pillerin avula. ¶
Luonolinen syy miksi mensi katoaa on ette sitä on raskhaana. Sitä on häätyny saa spermieitä vakiinhaan ennenku sitä saattaa olla raskhaana. Se tapahtuu kohta aina samlaakin kautta. Jos on hyväilyseksiä ja on verestä spermaa sormissa ja suorhaan viepi net vakiinhaan sillon on vissi riski ette tullee raskhaaks. ¶
Jos uskoo ette mensi joka on jääny tulemattaa riippuu siittä ette sitä on raskhaana se on sillon hyvä ette tehhä raskhaustestin. Raskhaustestin saattaa ostaa aputeekista ja monesta ruokakaupoista ja serviskaupoista. Sitä saattaa kans tehhä ilmhaisen testin nuoritten vasthaanotossa eli äitihoijonsentraalissa. ¶
Mensi saattaa kans jää tulematta monesta muista syistä. Jos mensi vain on muutaman viikon myöhässä eli hyppää yli yhen eli kaks kuukautta se saattaa riippua monesta eri asioista, esimerkiks miljöön vaihto eli ette sitä on ollu tilapäisesti stressaintunu. ¶
Jos mensi katoaa pitemän aijan se on hyvä mennä tutkimhaan mistä se saattaa johtua. Se saattaa esimerkiks olla siksi ette sitä on paljon stressaintunu, voipi kehnosti, träänaa lujasti, panttaa, on syöntihäiriöitä eli joku sairhaus. Sillon se on ruuhmiin tapa sanoa ette on joku vika. Jos tuntee ette sitä tarttee apua eli tukea selvittää prupleemit sitä saattaa esimerkiks kääntyä kouluterhveyshoithoon eli nuoritten vasthaanothoon. ¶
Jos mensi katoaa pitemphään kun puoli vuotta sitä pittää aina kontaktata lääkärin esimerkiks nuoritten vasthaanotossa eli hoitosentraalissa. Sillon sitä saapi apua saa selvile miksi se ei tule, sitä saattaa muun muassa jättää veripruuvia missä mitathaan veren hormoonin tasoa. Jos tarttee sitä saattaa saa taplettia, jokka panevat mensin käynthiin uuesti. ¶
Neste lissäintyy ruuhmiissa suunile viikon ennen mensiä ja siihen asti ette mensi tullee. Se tekkee ette sitä saapi herkät rinnat ja tuntee ette sitä on paisunu ruuhmiissa. Sitä kututhaan mensin etuaijan jännitys, PMS (premenstruella spänningar). Net riippuvat hormoonista jokka tekevät ette sitä tullee helpola vihaseks, äreäks, vuokoliseks eli ikävystyy. Sitä saattaa kans saa päänsärkyä, haluta enemän makkeisia eli saa finniä. Suuriimale osale jokka huomaavat PMS:iä se pruukaa olla pahhiiten kolme neljä päivää ennen mensiä ja katoaa kun mensi tullee, mutta se saattaa kans jää muutamaks päiväks mensin aikana. ¶
PMS-vaivat saattavat tulla paremaks tekemällä rentoutumisträäninkiä eli liikkumisesta. Se on kans hyvä nukkua kunnola ja yrittää ottaa ekstra rauhalisesti niinä päivinä kun tuntee vaivoista. ¶
(LOGGA) SUOMALAIS-RUOTTALAINEN RAJAVÄYLÄKOMIšUUNI ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Komišuunin jäsenet ¶
YHTHEENPANO  ¶
Molemat osapuolet ( Ruottin- ja Suomenmaa) paneva kolme jäsentä komišuuhniin määrätyksi aijaksi; yks näistä oon valtion viranomhaisesta, vesiasioista vasthuussa oleva, ja yks jäsen oon kunnasta, jota sopimus koskee, ja vielä jokaselle jäsenelle yks taikka useampi varajäsen. ¶
Komišuunin puhheenjohtaja vaihettuu sopimusosapuolten (valtioitten) kesken joka kalenterivuosi. Puhheenjohtajuus kuuluu sille osapuolele, joka oon vuorossa ja toinen osapuoli oon varapuhheenjohtaja. Molemat häätyvä olla komišuunin jäseniä. ¶
Molemat osapuolet saattava panna kolme vakituista asiantuntijaa authaan komišuunia. Komišuuni saattaa kans käyttää muita asiantuntijoita. ¶
​​ ¶
​ ¶
​ ¶
​ ¶
​ ¶
​ ¶
​ ¶
​ ¶
Puhh e enjohtajat  ¶
​Vuona 2017 Suomalais-ruottalaisen rajaväyläkomišuunin puhheenjohtajanna oon lääninneuvos Johan Antti (Norrbottenin lääninhallitus)  ¶
Komišuunin varapuhheenjohtajanna oon johtaja Timo Jokelainen (Lapin ELY-keskus, ympäristö- ja luonnonvarat vastuualue)  ¶
Johan Antin varajäsen oon vesittenhoitopäälikkö Lisa Lundstedt (Norrbottenin lääninhallitus).  ¶
Jokelaisen varajäsen on ylitarkastaja Pekka Räinä (Lapin ELY-keskus).  ¶
Komišuunin muut jäsenet: Bengt Niska, Pajala, Ruotti Varajäsen Birgitta Isaksson, Kiruna, Ruotti Pia Hulkoff, Haaparanta, Ruotti Varajäsen, Gunnar Björk, Matarinki, Ruotti Matti Myllykangas, Muonio, Suomi Varajäsen Sari Keskitalo, Enontekiö ja Eugen Parviainen, Ylitornio Paula Aikio-Tallgren, Tornio, Suomi. Varajäsenet Kalervo Aska, Pello ja Marika Kylmämaa, Kolari, Suomi. Vakituinen asiantuntija pruf. (h.c) Kari Kinnunen, Suomi ja Andreas Broman, Ruotti. ¶
​ ¶
​ ¶
​ ​ Työkanslii  ¶
Komišuunila oon sekretariaatti. Sillä, joka panhaan sekretariaathiin, häätyy olla maasteriäksaami ja hallita niin suomen- ko ruottinkielen. ¶
Työkanslii auttaa puhheenjohtajuutta asioitten valmisteluissa, kirjottaa ylös ja säilyttää komišuunin asioita ja hoitaa kuttut ja muut asiakirjat ja tukkee raha-asoitten hallinnassa. ​ ¶
​ ¶
​ ¶
​ ¶
Frouva Virve Sallisalmi, sekreteerari  ¶
​ ¶
E-posti: virve.sallisalmi(at)fsgk.se ¶
tel +46 (0)922 616 80 ¶
Mupili +358 (0)40 526 11 06 taikka +46 (0)72 211 34 91 ¶
Frouva  ¶
Camilla Ahlstrand,  ¶
avustava sekreteerari  ¶
​ ¶
E-posti: camilla.ahlstrand(at)fsgk.se ¶
tel +46 (0)922 616 80 ¶
Mupili +46 (0)72 523 5590 or +358(0) 40 705 5509 ¶
​ ¶
​ ¶
Kontturi  ¶
​ ¶
Pos  ¶
tiosote  ¶
:  ¶
P.O. Box 125, SE-95323 Haaparanta, Ruotti ¶
taikka ¶
P.O.Box 2, FI-95401 TORNIO, Suomi ¶
​ ¶
Käyntiosote  ¶
:  ¶
Storgatan 92A  Haaparanta, Ruotti. ¶
Auki päivittäin 9.00 aamup.  ¶
15.00 iltap. Ruottin aikaa.  ¶
​ ¶
Komišuunin tehtävät: ¶
Komišuuni pittää tämän sopimuksen jälkhiin: ¶
- Kehittää osapuolten kans vesittenhoitoaluheen yhtheistyötä; ¶
- Vahvistaa yhtheistyötä osapuolten päätösvallan välilä, koo-ortineerata ja yhistää ohjelmia, suunitelmia ja toimia, joita oon aateltu saavuthaan vesiympäristön päämäärät; valvoa huomiossa pitäen vesitten staattystä; ¶
- Vahvistaa päätösvallan ja kuntien koo-ortineeraavaa suunittelutyötä ehkästäksheen ympäristövahinkoja rajaväylien aluheila; ¶
- Vahvistaa koo-ortineeraavaa ja uuistavvaa luononsuunittelua osapuolten päätösvallan ja kuntien rajaväylien toimissa; ¶
- Kattoa perhään, ette osapuolet yhessä oon ohjelmia ja suunitteluja koskevissa vuoropuheluissa, jokka viittaava tähhään artikelhiin; ja ¶
-Ette net pitävä yhessä kuulustelukokkouksia; ja ¶
- Ette net hyväksyvvä taikka hylkäävä ohjelmia taikka suunitteluja jokka koskeva vesialuheen hoitoa. ¶
- Komišuuni pittää valvoa tämän sopimuksen käyttöä ja sallia tottettuamisia ja huomauttaa osapuolia jos tarttee parantaa sopimusta. ¶
 ¶
 ¶
"Tornedalslåset" Foto: Martina Huber ¶
Tottuus- ja sovintokomisuuni pittää tutkia loukkauksia ja väkistämistä tornionlaaksolaisia, kvääniä ja lantalaisia vasten 1800- ja 1900-luvun assimileerinkipolitiikan seurauksenna. Komisuuni pittää mm. ¶
Tarkotus komisuunin työlä oon ette ¶
Komisuunin tehtävhään ei kuulu ette harkita maholisia vastuukysymyksiä yksityisissä taphauksissa elikkä antaa rahalista korvausta yksityisile joitako asia oon koskenu. ¶
Tehtävän pittää esittää viimisthääns 16 toukokuuta 2022. ¶
Dela: ¶
"Tornedalslåset" Foto: Martina Huber ¶
 ¶
 ¶
Foto: Martina Huber ¶
Komisuuni pittää selvittää olemassaolevasta tutkimuksesta aluheela ja palkata jonku tutkian tekheen tutkimuksia eri temattisilla aluheila. Tässä alla selvitethään net tehtävät jokka komisuuni tähhään mennessä oon pannu tehtäväksi. ¶
Komisuunin ja Luulajan teknisen yniversiteetin sopimuksen mukhaan varayniversiteettilehtori Curt Persson pittää tehhä kartotuksen kunka tornionlaaksolaiset, kväänit ja lantalaiset oon olheet Valtion raasipiolookisen instityytin tutkimuksitten kohtheena. ¶
Tutkimus pittää syventää ja laajentaa sitä tietoa joka oon tullu esile esimerkkitutkimuksessa raasipiolokiista raportissa Då var jag som en fånge: Statens övergrepp på tornedalingar och meänkielitalande under 1800- och 1900-talet ./ Silloin mie olin ko fanki: Valtion väkistäminen tornionlaaksolaisia ja meänkieltäpuhuvia kohitti 1800- ja 1900-luvuila. Tutkimus pittää kartottaa kunka laaja tämä toiminta oli, minkä muotonen se oli, kunka se oli järjestetty ja rahotettu ja millä laila se koski minuriteettiä. Tutkimus pittää kansa kuvata kunka raasipiolookitten käyttäytyminen elikkä kannanotto erilä laila vaikutti tornionlaaksolaisia, kvääniä elikkä lantalaisia – niin minuriteettiä kolektiivinä ko yksityisiä intiviitiä jokka kuuluit minuriteethiin. Tutkimuksessa pittää kansa selvittää kunka hiljain aijassa raasipiolookisia tutkimuksia käytethiin praktiikassa ja vastuulisuutta.  ¶
Komisuunin ja Uppsalan yniversiteetin sopimuksen mukhaan yniversiteettilehtori Daniel Nilsson Ranta pittää tehhä tutkimusylhsiekatshauksen ja tutkimuksen työtuvista meänkielialuheela ja työtuvitten laatusta verraten muita koulukotiamuistuttavia institysuunia Ruottissa. ¶
Tutkimusylheiskatshaus pittää selvittää olemassaolevaa tutkintoa ja panna työtuvat kansalisheen ja kansanvälisheen perspektiihviin. ¶
Tutkimus ottaa lähtäkohtansa kokohnaisvaltasesta kysymyksestä jos lapsia työtuvissa meänkielialuheela kohelthiin erhiin laihiin ko lapsia muissa vastaavissa toiminoissa muissa osissa maata. ¶
Komisuuni oon tehny sopimuksen yniversiteettilehtorin Carl-Gösta Ojalan kansa Institysuunila arkeolokiile ja antiikile histuurialle Uppsalan yniversiteetilä. ¶
Tehtävhään kuuluu ette tarkistaa kunka tornionlaaksolaiset, kväänit ja lantalaiset oon olheet ruuhmilisitten jäänöksitten kokoamisen kohtheena 1800-luvula ja varhain 1900-luvula ja tutkia jos niitä jäänöksiä säilytethään museokokoelmissa tänäpäivänä. Tehtävhään kuuluu ette kuvata ja tutkia minkälainen näkemys oli tornionlaaksolaisia, kvääniä ja lantalaisia vasten arkeolookisessa tutkimuksessa ja muussa tutkimuksessa Tornionlaakson muinaisaijasta, 1800-luvuna ja varhaisenna 1900-luvuna Ruottissa, ja tämän tutkimuksen suhtheet assimileerinkipolitiikhaan ja raasitietheelisheen ja raasipiolookisheen tutkimuksheen. ¶
Komisuuni oon tehny sopimuksen professori emerituksen Lars Eleniuksen kansa tutkimusylheiskatshauksesta ja tutkimuksesta joka käsittellee koulu- ja kielipolitiikkaa Tornionlaaksossa. ¶
Tutkimusylheiskatshaus pittää käsitellä koulu- ja kielipolitiikkaa Tornionlaaksossa; selostaa tutkimuksen etulinjoista ja tutkimustuloksista ja kuvata kysymyksiä jokka oon essiintynheet tutkioila ja minuriteetilä. Ylheiskatshaus pittää kansa panna assimileerinkipolitiikan kansalisheen ja kansanvälisheen perspektiihviin. ¶
Tutkimus rakentautuu tarkistelhuun kunka lapset jokka kuljit koulua 1940-ja 1950-luvula koit kielipolitiikan vaikutuksia heän kotimiljööhöön, koulussa ja ympäriolevassa yhtheiskunnassa. Niitten kokemuksia verrathaan entisen tutkimuksen kansa. ¶
Komisuuni oon tehny sopimuksen professori Leena Hussin kansa tutkimusylheiskatshauksesta monikielelisyyestä, kielen menettämisestä ja kielelisestä revitaliseerinkistä. ¶
Ylheiskatshaus pittää sisältää uutta tutkimusta kielen menettämisen ja revitaliseerinkin suhtheesta ja sosio-tuntheelisesta ja kognitiivistä kehityksestä ja terhveyestä. Ylheiskatshaus pittää esittää niin kansalisia ko kansanvälisiä lähtökohtia ja selostaa stikmatiseerinkiongelmasta suhtheessa kiehleen ja itenttiteethiin, perithyyn stikhmaan ja sukupuoliaspekthiin. Tutkimus pittää panna prosessit siiheen perspektiihviin ette nykyaijan nuorila oon suurempi innostus kiehleen jotako net ei ole koskhaan saahneet oppia. Kieliestheistä ja muista psykolookisista ilmiöistä kielenoppimisessa pittää kansa jutela. ¶
Dela: ¶
Foto: Martina Huber ¶
 ¶
 ¶
Komisuuni oon valtiolinen komitea jossako oon seittemän jäsentä jokka oon valikoittu hallitukselta. Se oon jäsenet jokka ottavat päätöksiä työn aikana ja vastaavat komitean ehotuksista. Puhheenjohtaja johtaa komisuunin työtä. ¶
Sekretariaatti oon tutkimussekreteerarit. Komisuunin puhheenjohtaja oon sekretariaatin johtaja. Puhheenjohtajan johola sekretariaatti suunittellee, järjestää ja atministreeraa komisuunin työtä. Sekretaariatin vastuu oon muun muassa ette tehhä tutkimuksia, järjestää kokkouksia ja sympoosioita ja tehhä henkilökohtasia haastatteluja ja fuukysryhmiä. Sekretariaatti valmistaa ja tokymenteeraa jäsenitten päätöksiä. Sekretariaatila oon kokkous puhheenjohtajan kansa kerran viikossa ette verrata kunka työ jatkuu. ¶
Komisuuni kokkointuu suunile viis kertaa vuessa (pantemiin johosta komisuuni oon kuitenki lisäny monta ekstra kokkouksta). Kokkouksissa keskustelthaan ja otethaan päätöksiä prinsipiellissä kysymyksissä jokka koskevat esimerkiksi työmetutia, rajottamisia ja ehotuksia jatkuville toimile oikasulle ja sovinolle. ¶
Alotuskokkouksitten päämäärä oon ette lua innostusta ja osalistumista ja kohata minuriteettiä heän omila arenoila. Kokkouksitten tarkotus oon ette antaa minuriteetile maholisuuen hunteeraukselle ja keskustelulle mitä net haluaavat komisuunilta ja mitä net saattvat tuottaa. Toinen tärkeä tarkotus oon ette levittää informasuunia maholisuuesta ette jakkaa ommaa kertomusta henkilökohtasessa haastattelussa. ¶
Kahvikokkoukset oon vähemän informellia kokkouksia jossako sekretariaatti käypii eri paikoissa ette kahvikupin yli kuttua keskustelhuun ja rohkasta yhtheisheen jakamisheen kolektiivista kertomuksista. Joka kahvikokkoksen aikana oon maholisuus varata aijan henkilökohtaselle haastattelulle sekretariaatin kansa. ¶
Sympoosiymmit oon eri muotoja luenoista/seminaariymmistä joitten tarkotus oon ette levittää informasuunia jotako komisuuni saapii esile, esimerkiksi eri tutkimuksia ja raporttia tutkioilta ja ekspertiltä. Muu tärkeä tarkotus oon ette keskustella ja formyleerata ajatuksia sovinosta. Työplaanin mukhaan komisuuni tullee pithään kuus viiva seittemän sympoosioita. Komisuunin ensimäinen sympoosiymmi tulhaan järjestämhään STR-T:n kansa ja piethään Tornionlaaksolaisitten päivänä 15 heinäkuuta 2021. ¶
Komisuuni tullee jatkuvasti pithään yhtheyttä ja keskustelua minuriteetin kansa ja neuvotella relevantitten virastoitten ja organisasuunitten kansa tehtävän totheuttamisessa. Sekretariaatila oon jatkuvia neuvotteluja STR-T:n, Met Nuoret liiton, Sosiaalihallinon ja Ruottin kirkon kansa. Sekretariaatila oon kansa säänölisiä kokkouksia Norjan tottuus- ja sovintokomisuunin kansa ette jakkaa kokemuksia. Sekretariaatti oon kansa luonu verkoston eri referensihenkilöistä, ekspertistä ja yhtheistyöpaartnerista, esimerkiksi Arkiivikeskusta Luulajassa ja projekti Meän Ääni – nuoret filmitekiät Tornionlaaksossa. ¶
Komisuuni kuttuu yksityisiä jättämhään toistuksia ja kertomuksia heän omista elikkä likhiisitten kokemuksista assimileerinkipolitiikasta. Ette koota sisäle toistuksia ja kertomuksia oon tärkeätä komisuunile sillä ko kaikkia mitä oon tapahtunnu menneisyyessä ei mene tutkia arkiivissa olevan kirjotetun materiaalin avula. Net henkilökohtaset kertomukset oon sen takia yhtä tärkeitä tionlähtheitä ko kirjotettu lähemateriaali. Joilekki intiviitile kokemuksitten näkyviksitekeminen elikkä maholisuus ette saaja kertoa heän kokemuksista hyökkäyksistä ja väkistämisestä saattaa merkitä intivityellin oikasun. Ko yksityinen kertomus tullee osaksi kollektiivistä kertomuksesta se saattaa tuottaa käsityksheen toisisitten eri elämyksistä ja kokemuksista ja sillä laila kansa eistää prosessia sovinolle minuriteetissä. Toistuksitten ja kertomuksitten kokoaminen oon sen takia kansa tärkeä osa oikasu- ja sovintoprosessista. ¶
Ette antaa toistuksen elikkä kertomuksen mennee tehhä monela eri laila. Sen mennee tehhä henkilökohtasella haastattelulla elikkä ette yksityinen itte jättää kirjotetun elikkä suulisen kertomuksen. Komisuuni kuttuu kansa fuukkysryhmiin jossako ryhmä henkilöitä kokkointuu ja keskustellee yhtheisestä aihneesta (ryhmähaastattelu) ¶
Komisuuni pittää reetuviisata olemassaolevaa tutkintoa aluheela ja palkkaa kansa jonku tutkian tekheen tutkimuksia eri temattisislla aluheila. Komisuuni tekkee kansa yksityisiä haastatteluja ekspertitten kansa monela aluheela. ¶
Komisuuni pittää käyttää arkiivimateriaalia ja muuta lähemateriaalia neuvottelussa koskevitten tutkimus- ja arkiivi-institysuunitten kansa. Arkiivihakuja tehhään niin sekretariaatilta ko tutkioilta joitako komisuuni palkkaa eri tehtävhiin. ¶
Komisuuni tokymenteeraa ja rekistreeraa kaikki koottut ja sisälelähätetyt materiaalit omhaan arkiihviin jotako sekretariaatti huolehtii. Jälkhiin ko komisuuni oon lopettannu työnsä komisuunin materiaali arkiveerathaan Riikinarkiihviin. ¶
Dela: ¶
RAJAVÄYLÄ SOPIMUS O ON KÄÄNETTY MEÄNKIELEL E – RAJA VÄYLÄKOMI š  UUNI AUKASEE MEÄNKIELISET NETTISIVUT  ¶
Suomalais-ruottalainen rajaväyläkomi š  uuni  julkasee rajaväyläsopimuksen ja sen piilaakana olevan kalastussäänön meänkielelä, mikä tietää Tornionlaakson omala kielelä, joka oon yks Ruottin minuriteettikielistä. Komi š  uuni  oon tilanu käännöstyön kirjailija Bengt Pohjaselta. ¶
Suomen ja Ruottin välinen sopimus astu voihmaan 2010. Sopimus oon kokonaisena aikasemmin ollu suomeksi, ruottiksi, pohjossaameksi ja englanniksi komi š  uunin  kotisivula. Sopimuksen meänkielisen julkasun yhtheyessä komi š  uuni  aukase  nyt  meänkieliset kotisivutki, joila oon samat asia-aluheet ko rajaväyläsopimustekstilä. ¶
Rajaväyläsopimus oon valtioitten välinen sopimus, jota Suomessa ja Ruottissa käytethään lakina. Sopimuksessa oon prinsiipit rajanylisestä yhtheistyöstä, Tornionväylän vesialuheen veen laatun turvaamisesta ja rajaväylän kohthuulisesta ja tasapuolisesta käytöstä. Tarkotus oon tulvan ja miljöövaarojen estämistyö. Rajaväyläsopimuksen kalastussääntö puolesthaan määrittellee rajaväylän kalastustavat ja –ajat. Suomen ja Ruottin kalastusviranomhaiset saattava yhessä sopimuksen kannalta tehä muutoksia kalastussäänthöön vuotusissa neuvotteluissa. ¶
Rajaväyläkomi š  uunin  viraliset kielet rajaväyläsopimuksen mukhaan oon suomi ja ruotti. Komi š  uunin  kanslii  n paikka oon Ruottin Tornionlaaksossa, missä meänkielelä on vähemistökielen staattys. Kaikki Tornionlaakson Ruottin puolen kunnat Haaparanta, Kiruna, Jällivaara, Pajala ja Matarinki oon meänkielen hallintokuntia. (1 ¶
Rajaväyläsopimuksen käänöskostanuksista vastaa Ruottin miljöö- ja enersiiteparttemäntti (Miljö- och energidepartementet). Suomen maa- ja metsätalousministeriö oon aikasemmin tuottanu pohjossaamen- ja englanninkieliset sopimuksen käännökset. ¶
Rajaväyläkomi š  uuni  oon aikasemmin julkassu komi šuuni  n  esitheet ja Tornionväylän kansainvälisen vettenhoitoaluheen toimenpieraportin meänkielelä. Rajaväyläkomi šuuni  pittää kans Tornionväylän vesistöalhueen vähemistökieliasioita framila twitter-tililä @Tornionjoki ¶
LISÄTIETOJA: ¶
Bengt Pohjanen, tel. +46 705677529…(käännöstyöhöön liittyvät asiat) ¶
Kari Kinnunen puh. +358 400 373617 (rajaväyläsopimuksen sisälthöön kuuluvat asiat) ¶
Rajaväyläkomi šuuni  www.srrjk.fi ¶
Kanslii tel: +358 40 7055 509 ¶
sähköposti: info@srrjk.fi ¶
Twitter @Tornionjoki ¶
Meänkielennös: Bengt Pohjanen ¶
(LOGGA) SUOMALAIS-RUOTTALAINEN RAJAVÄYLÄKOMI  š  UUNI ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Komi  šuunin jäsenet ¶
YHTHEENPANO ¶
Molemat osapuolet ( Ruottin- ja Suomenmaa) paneva kolme jäsentä komi  šuuhniin määrätyksi aijaksi; yks näistä oon valtion viranomhaisesta, vesiasioista vasthuussa oleva, ja yks jäsen oon kunnasta, jota sopimus koskee, ja vielä jokaselle jäsenelle yks taikka useampi varajäsen. ¶
Komi  šuunin puhheenjohtaja vaihettuu sopimusosapuolten (valtioitten) kesken joka kalenterivuosi.  Puhheenjohtajuus kuuluu sille osapuolele, joka oon vuorossa ja toinen osapuoli oon varapuhheenjohtaja. Molemat häätyvä olla komi  šuunin jäseniä. ¶
Molemat osapuolet saattava panna kolme vakituista asiantuntijaa authaan komi  šuunia.  Komišuuni saattaa kans käyttää muita asiantuntijoita. ¶
​​ ¶
Puhheenjohtajat ¶
​  Vuona 2017 Suomalais-ruottalaisen rajaväyläkomi  šuunin puhheenjohtajanna oon lääninneuvos  Johan Antti   (Norrbottenin lääninhallitus) ¶
Komi   šuunin  varapuhheenjohtajanna oon johtaja   Timo Jokelainen   (Lapin ELY-keskus, ympäristö- ja luonnonvarat vastuualue) ¶
Johan Antin varajäsen oon vesittenhoitopäälikkö  Lisa Lundstedt   (Norrbottenin lääninhallitus). ¶
Jokelaisen varajäsen on ylitarkastaja  Pekka Räinä   (Lapin ELY-keskus). ¶
Komišuunin muut jäsenet: Bengt Niska, Pajala, Ruotti Varajäsen Birgitta Isaksson, Kiruna, Ruotti Pia Hulkoff, Haaparanta, Ruotti Varajäsen, Gunnar Björk, Matarinki, Ruotti Matti Myllykangas, Muonio, Suomi Varajäsen Sari Keskitalo, Enontekiö ja  Eugen Parviainen, Ylitornio  Paula Aikio-Tallgren, Tornio, Suomi. Varajäsenet Kalervo Aska, Pello ja Marika Kylmämaa, Kolari, Suomi. Vakituinen asiantuntija pruf. (h.c)   Kari Kinnunen, Suomi ja Andreas Broman, Ruotti. ¶
Komi  šuunila oon sekretariaatti. Sillä, joka panhaan sekretariaathiin, häätyy olla maasteriäksaami ja hallita niin suomen- ko ruottinkielen. ¶
Työk  anslii auttaa puhheenjohtajuutta asioitten valmisteluissa, kirjottaa ylös ja säilyttää komi  šuunin asioita ja hoitaa kuttut ja muut asiakirjat ja tukkee raha-asoitten hallinnassa.   ​ ¶
Frouva Virve Sallisalmi, sekreteerari ¶
E-posti: virve.sallisalmi(at)fsgk.se ¶
tel +46 (0)922 616 80 ¶
Mupili +358 (0)40 526 11 06 taikka +46 (0)72 211 34 91 ¶
Frouva Camilla Ahlstrand, avustava sekreteerari ¶
E-posti: camilla.ahlstrand(at)fsgk.se ¶
tel +46 (0)922 616 80 ¶
Mupili +46 (0)72 523 5590 or +358(0) 40 705 5509 ¶
Kontturi ¶
Postiosote: ¶
P.O. Box 125, SE-95323 Haaparanta, Ruotti ¶
taikka ¶
P.O.Box 2, FI-95401 TORNIO, Suomi ¶
Käyntiosote: ¶
Storgatan 92A Haaparanta, Ruotti. ¶
Auki päivittäin 9.00 aamup.  15.00 iltap. Ruottin aikaa. ¶
Komi  šuunin tehtävät: ¶
Komi  šuuni pittää tämän sopimuksen jälkhiin: ¶
- Kehittää osapuolten kans vesittenhoitoaluheen yhtheistyötä; ¶
- Vahvistaa yhtheistyötä osapuolten päätösvallan välilä, koo-ortineerata ja yhistää ohjelmia, suunitelmia ja toimia, joita oon aateltu saavuthaan vesiympäristön päämäärät; valvoa huomiossa pitäen vesitten staattystä; ¶
- Vahvistaa päätösvallan ja kuntien koo-ortineeraavaa suunittelutyötä ehkästäksheen ympäristövahinkoja rajaväylien aluheila; ¶
- Vahvistaa koo-ortineeraavaa ja uuistavvaa luononsuunittelua osapuolten päätösvallan ja kuntien rajaväylien toimissa; ¶
- Kattoa perhään, ette osapuolet yhessä oon ohjelmia ja suunitteluja koskevissa vuoropuheluissa, jokka viittaava tähhään artikelhiin; ja ¶
-Ette net pitävä yhessä kuulustelukokkouksia; ja ¶
- Ette net hyväksyvvä taikka hylkäävä ohjelmia taikka suunitteluja jokka koskeva vesialuheen hoitoa. ¶
- Komi  šuuni pittää valvoa tämän sopimuksen käyttöä ja sallia tottettuamisia ja huomauttaa osapuolia jos tarttee parantaa sopimusta. ¶
(LOGGA) SUOMALAIS-RUOTTALAINEN RAJAVÄYLÄKOMI  š  UUNI ¶
Hae ¶
http:www.fsgk/SRRVK.htm ¶
liput ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Suomen ja Ruottin välinen sopimus, joka koskee rajaväyliä, astu voihmaan 1. lokakuuta 2010. ¶
Sopimuksen tarkotus oon kehittää rajanylistä yhtheistyötä vesiä ja kalastusta koskevissa asioissa, ja turvata samanlaisia maholisuuksia näile kahele maale käyttää rajaväyliä raja-aluheen hyväksi. ¶
Tämän lisäksi sopimus vaikuttaa tulvan ja ympäristövahinkojen ehkäsemisheen. ¶
Rajaväyläsopimus (Suomi) ¶
Rajajväyläsopimus (Ruotti) ¶
Rajaväyläsopimus MMM:n julkasu 2014, suomi+ruotti ¶
Rajaväyläsopimus englanniksi (pdf), MMM:n julkasu 2013 ¶
​  Rajajväyläsopimus (Pohjos-saame)  Rajaväyläsopimus (Meänkieli) ¶
Suomalais-ruottalainen rajaväyläkomi  šuuni ¶
​  Box 125 ¶
​SE-953 23 HAPARANDA ¶
​  Käyntiosote: ¶
​Storgatan 92A, Haparanda ¶
Telefooni: ¶
+46 922 616 80 ¶
Faksi: ¶
Ei käytössä ¶
E-posti: ¶
info(at)fsgk.se ¶
 ¶
 ¶
Regeringskansliet Sannings- och försoningskommissionen för tornedalingar, kväner och lantalaiset (Ku 2020:01) Kv. Garnisonen 103 33 Stockholm  ¶
Sie saatat soittaa taikka mailata meile. E-postiosotheet oon tässä: ¶
ku.komisuuni@regeringskansliet.se ¶
Sekreterare: Stefan Aro Telefon: 08-405 34 56 Stefan.aro@regeringskansliet.se  ¶
Sekreterare: Pernilla Krusberg Telefon: o8-405 89 87 Pernilla.krusberg@regeringskansliet.se  ¶
Dela: ¶
 ¶
 ¶
Komisuuhniin kuuluu yks puhheenjohtaja, seittemän jäsenettä ja yks kanslia ja jokhainen esitethään tässä alla. ¶
Elisabet Fura oon komisuunin puhheenjohtaja. Elisabet oon jyristi ja oon ennen ollu pääjystiitieasiamies, tuomari ihmisoikeusille Eurooppatuomioistuimella ja puhheenjohtaja Ruottin atvokaattiyhistykselle. Elisabet oon kunniatohturi jyritisellä fakylteetilä Stokholmin yniversiteetilä. Hään oon innostunnu kysymyksistä joilako oon yhtheys ihmisoikeuksitten kansa ja hään oon ollu jäsen Ruottin atvokaattiyhistyksen oikeusturvakomiteassa ja sen komiteassa ihmisoikeuksille. Paitti ette hään oon ollu matkassa useamassa valtiolisessa tutkimuksessa Ruottissa Elisabetilla oon kansa usea kansanvälinen tehtävä takana. Hään oon muun muassa ollu puhheenjohtaja kansanvälisessä atvokaattiyhistyksessä ja ollu matkassa eri avustusprojektissa oikeutheen kuuluvalla aluheela esimerkiksi Ryssässä, Laoksessa ja Vietnamissa. ¶
Kontakti: elisabet.fura@regeringskansliet.se ¶
Malin oon fil. dr histuuriassa ja toimii opettajanna ja tutkianna Osastolla ihmisoikeuksille, Histuurialisella laitoksella, Lundin yniversiteetilä. Malinin tutkimus oon suuntautunnu histuurialisheen oikeuenmukhaisuutheen. Hään oon muun muassa tutkinu prosessista ette kompenseerata niitä jokka oon pakolisesti steriliseerattu ja kompensasuunista henkilöile joitako oon pahoinhoijettu ko net olit siotettu sosiaalin lastenhoithoon. ¶
Lars oon professori emeritus histuuriassa Luulajan teknisellä yniversiteetilä. Lars oon hänen tutkimuksessa muun muassa tutkinu minuriteettipolitiikan ja kansalisitten minuriteetitten itenttiteettiluomisen yhtheispeliä histuurialisesta perspektiivistä. ¶
Kenneth oon professori emeritus kakskielisyystutkimuksessa Stokholmin yniversiteetilä. Hänen julkasut koskevat muun muassa kielivaihtelua ja kielisäilyttämistä minuriteettikielissä ja kakskielisessä koulutuksessa. ¶
Bengt oon entinen kunnanneuvos Pajalassa ja entinen puhheenjohtaja Svenska Tornedalingars Riksförbund – Tornionlaaksolaiset. ¶
Kaisa oon jyristi ja senioori policyneuvonantaja Ruottin kirkossa ja ekspertti minuriteettikysymyksissä. Kaisa oon ollu töissä minuriteettikysymyksitten kansa Hallituskansliassa, valtiolisessa tutkintojärjestelmässä ja siviliyhtheiskunnassa. Kaisa oli pääsekreteerari Tutkinossa minuriteettipolitiikan ylösseurauksesta ja Tutkinossa suomalaisista ja eteläsaamelaisista kielistä. ¶
Sia oon tusentti kansanoikeuessa ja tirektööri ja tutkimusjohtaja Ahvenanmaan rauhainstityytilä. Sia oon tutkinu kansalisista minuriteettikysymyksistä ja hään oon ollu monivuotinen jäsen Euroopparaatin neuvonantajassa komiteassa kansalisille minuriteetile. ¶
Josephine oon fil. mag. ja tutkimusasistentti kestävyystietheessä ja entinen puhheenjohtaja nuorisojärjestössä Met Nuoret. ¶
Stefan Aro oon sekreteerari komisuunissa. Stefan oon pappi, toimii Övertorneån seurakunnassa ja oon osalistunnu minuriteettikysymykshiin kaikila tasoila Ruottin kirkossa. Hään oon kehittänny oppimateriaalia meänkielelä ja ollu matkassa käänösprojektissa. Julkasu Ette tohtia olla oma itte – en samtalsbok om språk, tro och identitet i Tornedalen (2018) oli merkkipaalu kirkon sovintotyössä. Hään oon johtanu projektia Pohjoskalotilla koulutuksessa ja kielirevitaliseerinkissä ja ollu töissä minuriteettikieliyhtheensovittajanna kunnassa. ¶
Kontakti: stefan.aro@regeringskansliet.se ¶
Pernilla Krusberg oon sekreteerari komisuunissa. Pernilla oon jyristi ja hällä oon monivuotinen kokemus työstä useamalla valtiolisella virastolla, liittojyristi Ruottin Kunnat ja Rekiuunit/Sveriges Kommuner och Regioner ja lapsioikeusjyristi Rädda Barnen:issa. Hään oon mm ollu sekreteerari Tutkinossa ette laittaa Korvauslautakunnan ja Tutkinossa pakkohoijosta lapsile ja nuorile. Pernilla oon erityisesti innostunnu kysymyksistä siotetuitten lapsitten ja nuoritten oikeuksista ja elämisolosutheista. ¶
Kontakti: pernilla.krusberg@regeringskansliet.se ¶
Dela: ¶
(LOGGA) SUOMALAIS-RUOTTALAINEN ¶
RAJAVÄYLÄKOMIšUUNI ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Kalastuksen säänöt ¶
Kalastus ¶
Tornionväylää koskevat kalastussäänöt oon sopimuksheen sisästetty osa, ja säätää säänöt, jokka koskeva suojattuja aluheita, kalastuskausia ja määräaikasia kausia, vähittäismittoja, kalastusvehkheitä ja niitten käyttöjä. Ylheiset valtuutetut oon Suomen ja Ruottin hallitusten määrittämät ja net käsittelevä kalastussäänön poikkeavia taipumuksia joka vuen pohjalta. Semmoset poikkeavat taipumukset häätyy määritellä kalatilantheen muuttumisen pohjalta ja saattaa vaikka koskea kalastuskausia. ¶
Käythöön otetut jeukraaffiset aluheet a) Könkämäeno ja Muonionväylä ja se osa Tornionväylästä ja järvistä, mistä Suomen ja Ruottin maitten välilä raja kulkee (rajaväylät) b) vesijuoksut, jokka oon rajaväylien sivujuoksut, mutta ei vesijuoksut jokka virtaava väyhlään; mutta c) Tornionväylän haarojen suut ja d) ¶
Pohjanlahen pohjospuoli ja sen viivan sisälä, jota veethään ¶
Haaparannan haminasta Skomakarenin koilisimphaan kohthaan, Ylikarin itäsimphään kohthaan, Sarvenkatajan pohjosimphaan kohthaan ja sieltä sitte suorhaan ithään riikinrajale ja vielä siittä etelhään riikinraijaa pitkin Tornion ja Kemin kuntien rajale saakka ja jatkossa koilisheen kunnanraijaa pitkin manterheele. Tornionväylän kalastuslisensi 2017, lue lissää, read more » näistä asioista fishing permit » Lohiparasiitin leviämisen estäminen, lu lissää read more »  ¶
Tornionväylän kalastussänöt (englanniksi) Fishing regulations in River Tornionjoki » Rajaväyläsopimus (Suomi, pdf) Rajajväyläsopimus (Ruotti, pdf) Rajaväyläsopimus MMM:n julkasu 2014, suomi+ruotti Rajaväyläsopimus englanniksi (pdf), MMM:n julkasu 2013 Rajajväyläsopimus (Pohjos-saame, pdf) Rajaväyläsopimus (Meänkieli, pdf) ¶
Tutkimista ja statistiikkiä Ulkomaakauppa, Suomen kala, Foreign trade for Finnish fish 2012, RKTL 2/2013(pdf-file) » Kalakannan vara, Fish-stock monitoring »  ¶
Seminaarit Lohiseminaari Torniossa, Salmon seminar in Tornio 2012 »  ¶
Muita yhtheyksiä  ¶
Ruottin vesittenhoionviranomhaiset, Swedish authority for water management » Ruottalainen maaseutuministraatti, Swedish ministry for rural affairs» Suomalainen maanpruuki ministraatti ICES, Fnnish ministry of agriculture » ¶
ICES » Baltian meren porttaali, The Baltic Sea Portal » ¶
 ¶
 ¶
Ruotti ratifiseerasi Euroopparaatin raamikonvensuunin suojasta kansalisille minuriteetile ja europpalaisen säätänön maanosa- elikkä minuriteettikielistä vuona 2000. Siinä yhtheyessä panthiin toihmeen minuriteettipolitiikka omana politiikka-aluheena. 1 tammikuuta 2019 minuriteettilakia vahvistethiin.  ¶
Päämääränä Ruottalaisele minuriteettipolitiikale oon ette antaa suojaa kansalisille minuriteetile, vahvistaa niitten maholisuuksia vaikutusvalthaan ja tukea histuurialisia minuriteettikieliä niin ette net piethään elävännä. Ruottin kansaliset minuriteetit oon tornionlaaksolaiset, juutalaiset, roomit, ruottinsuomalaiset ja peruskansa saamelaiset. ¶
Ruotti pittää turvata ette kansalisitten minuriteetitten oikeuksia nouatethaan, joka muun muassa seuraa kansanvälisiä sitomuksia ihmisoikeuksista. ¶
Saamenkielet, suomenkieli ja meänkieli täyttävät vaatimuksia histuurialisesta jeukraaffisesta kuuluvaisuuesta kielilain mukhaan. ¶
Dela: ¶
 ¶
 ¶
F.d. arbetsstugan i Pajala. Foto: Martina Huber ¶
Komisuuni tullee kuttumhaan yksityisiä jättämhään sisäle toistamisia ja kertomuksia heän omista elikkä likhiisitten kokemuksista assimileerinkipolitiikasta. Net henkilökohtaset kertomukset oon tärkeitä komisuunile koska kaikki mitä oon tapahtunnu menheisyyessä ei mene tutkia arkiivissä olevitten kirjotetuitten materiaalin avula. ¶
Toistukset saattavat olla semmosesta mitä sulle ittele elikkä jollekki likhiiselle oou tapahtunnu koulunkäynin elikkä työtuvan aikana. Mutta se saattaa kansa olla semmosesta ette kuvata kunka assimileerinkipolitiikka oon vaikuttannu sinhuun täytenä elikkä kunka se vaikuttaa sinhuun joka olet nuori tänä päivänä. Se oon tärkeätä komisuunile ette tehhä näkyväksi moninaisuuen niin intivityellitten ko kolektiivitten kokemuksissa ja elämyksissä. Kaikki kertomukset oon yhtä arvokhaat. ¶
Perustheelinen lähtökohta komisuunin kokoamiselle henkilökohtasista kertomuksista oon ette osalistuminen pittää olla vapaehtosta. Jos sie halvaat ette sinua haastatelhaan sie häyt itte ilmottautua haastattelhuun. Jos ilmotus tapahtuu asiamiehen kautta se pittää olla keskustelussa ja yhtheisymmäryksessä haastatteluhenkilön kansa. Komisuuni ei piä tehhä hakevaa toimintaa mikä koskee henkilöitä ette haastatella. ¶
Sie saatat nyt jo ilmottaa sinun innostusta henkilökohtasheen haastattelhuun meilaamalla sinun kontaktitiot seuraahvaan e-postiosotheesheen: ku.komisuuni@regeringskansliet.se . ¶
Varhaimiten tammikuussa 2020 komisuuni tullee sinun kansa ottamhaan yhtheyttä ette varata aijan ja paikan haastattelulle. ¶
Työ ette koota sisäle toistamiset ja henkilökohtaset kertomukset tulhaan alottamhaan kevväilä 2021, ensinki sen kautta ette komisuuni kuttuu kokkoukshiin eri paikoissa Ruottissa. ¶
Täälä sie saatat lukea kunka met käsittelemmä sinun henkilötietoja  ¶
Dela: ¶
F.d. arbetsstugan i Pajala. Foto: Martina Huber ¶
 ¶
 ¶
Tornedalska delikatesser. Foto: Martina Huber ¶
Tornionlaaksolaiset oon yks Ruottin viiestä kansalisista minuriteetistä. ¶
Vuona 1999 meänkieli sai staattyksen omana kielenä Ruottissa. Vuotta jälemin Ruotti ratifiseerasi Euroopparaatin raamikonvensuunin suojasta kansalisille minuriteetile ja eurooppalaisen säätänön maanosa- elikkä minuriteettikielistä. ¶
Päämääränä Ruottalaisele minuriteettipolitiikale oon ette antaa suojaa kansalisille minuriteetile, vahvistaa niitten maholisuuksia vaikutusvalthaan ja tukea histuurialisia minuriteettikieliä niin ette net piethään elävännä. ¶
Dela: ¶
Tornedalska delikatesser. Foto: Martina Huber ¶
 ¶
 ¶
Kengis fors. Foto: Martina Huber ¶
Tottuus- ja sovintokomisuuni tornionlaaksolaisile, kväänile ja lantalaisile oon valtiolinen tutkimus jonka Ruottin hallitus oon laittanu. Alote ette laittaa komisuunin oon tullu minuriteetiltä. Komisuuni oon riippumaton orgaani joka pittää tulkita ja tehhä sen tehtävän joka oon ohjeissa hallinolta. Tehtävhään kuuluu ette tarkastaa tapahtumia 1800- ja 1900-luvuila. Komisuuni pittää ottaa selvää mitä tapahtu, miksi se saatto tapahtua ja kuka oli vastuulinen ette se saatto tapahtua. Tarkastuksen tuloksen pittää käyttää ette kehittää ruottalaista minuriteettipolitiikkaa. ¶
Komisuuhniin kuuluu yks puhheenjohtaja, seittemän jäsenettä ja yks kanslia. ¶
Dela: ¶
Kengis fors. Foto: Martina Huber ¶
(LOGGA) SUOMALAIS-RUOTTALAINEN ¶
RAJAVÄYLÄKOMIšUUNI ¶
SRRVK  Komišuuni  Aijankohtasta Vesittenhoito  Luononsuojelu  Tulvasuojelu  Kalastus  Yhtheystiot Histuuria  Kaartat ¶
Formulärets överkant ¶
Formulärets nederkant ¶
 ¶
 ¶
 ¶
 ¶
Tulvasuojelu ¶
​ ¶
Komišuuni pittää vahvistaa sopimuspuolten, viranomhaisten ja kuntien suunittelutyön koo-ortineerinkin tulvan ja ympäristövahinkon vastustamisessa rajaväylissä. ¶
Komišuuni pittää kattoa perhään, ette Ruotti ja Suomi yhessä oon yhtheyessä näistä ohjelmista ja suunitteluista, jokka koskeva tätä artikkelia ja ette net yhessä pitävä kuulustelukokkouksia. ¶
​ ¶
Floods directive ¶
Virtojen tirektiivit ¶
​ ¶
Load directive here (pdf) » ¶
Latttaustirektiivi tässä (pdf) ¶
​ ¶
Rajaväyläsopimus (Suomi) ¶
​ ¶
Rajajväyläsopimus (Ruotti) ¶
​ ¶
Rajaväyläsopimus MMM:n julkasu 2014, suomi+ruotti ¶
​ ¶
Rajaväyläsopimus englanniksi (pdf), MMM:n julkasu 2013 ¶
 ¶
​ ¶
Rajajväyläsopimus (Pohjos-saame) ¶
 ¶
 ¶
Rajaväyläsopimus (Meänkieli) ¶
​ ¶
​ ¶
​ ¶
(LOGGA) SUOMALAIS-RUOTTALAINEN ¶
RAJAVÄYLÄKOMIšUUNI ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Vesittenhoito Suomalais-ruottalainen rajaväyläkomišuuni kehittää Suomen ja Ruottin välistä yhtheistyötä vesittenhoion puolela Komišuuni vahvistaa Suomen ja Ruottin viranomhaisten välistä yhtheistyötä kooortineeraamalla ja sovittamalla ohjelmia, suunitelmia ja päätökshiin tarkottavia aikomuksia vesittenhoitoaluheen stattyksen ja vesitten tilantheen seuraamisessa. Sopimus englanniksi (pdf-liite) Sopimus ruottiksi (pdf-liite) Sopimus suomeksi (pdf-liite) Sopimus pohjos saameksi (pdf-liite) Sopimus meänkielelä (pdf-liite) ¶
Asioissa, jokka koskeva vesitten- hoitoaluetta, komišuunila oon oikeus vahvistaa taikka tehä kysymymyksiä ja antaa lausuntoa suunitelmista ja aikomuksista ja ohjelmista, jokka koskeva vesittenhoito- aluetta. ¶
Lainsää’äntö  ¶
EY – Vesiraamitirektiivi (pdf-liite) EU-Water Frame directive (pdffile) » YK:n merilaki, lissää tietoja, United Nations the law of the sea, further information » ¶
Kansainväliset vesitten laskut  ¶
Kolmilateraali työroika Pohjoskalotilla 16.-18. huhtikuuta 2013 Kittilässä Osotuksia,Presentations Kolmilateraali työroikka vesiraamitirektiivin sovittamisheen Pohjoskalotilla, 3. Faasi(pdf, 527 kt) Trilateral working group for the harmonisation of the Water Framework Directive in the Northern Calotte, 3.phase (pdf, 527 kt) Vesistaattys Euroopassa EEA Raportti 2012 Water status in Europe EEA Report 2012 » Alueelinen pyrkimys ja vesitten hoito Euroopassa EEA Tekninen raportti Territorial cohesion and water management in Europe EEA Technical Report » Rajaväylät määritelmänä (pdfliite) Keith Richards Definitions of river boundaries(pdffile)Keith Richards »  ¶
Euroopan ekonoominen komišuuni rajavirtojen ja kansainvälisten järvien suojelemista varten, aukase liite Economic Commission for Europe, Convention on the Protection and Use of Transboundary Watercourses and International Lakes, open the file » ¶
Viranomhaiset  ¶
Suomessa Valvonta Surveillance » Ympäristöliset luvat Environmental permits » Suomen Ympäristö InstityyttiFinnish Environment Institute » Ruottissa Valvonta Surveillance » Ympäristoliset luvat Environmental permits » Ruottin viranomhaiset vsitten hoitoa varten Swedish authority for water management »  ¶
 ¶
 ¶
Komisuuni tekkee töitä oiekuenmukhaisperustetun tyämallin mukhaan jollako oon lähtokohta ette komisuuni ja minuriteetti omistavat prosessin yhtheisesti. Meän suhtautumistapa perustuu seuraahviin nelhjään perspektiihviin ¶
Dela: ¶
 ¶
 ¶
Komisuunin tirektiivissä puhuthaan hyvityksestä ja sovinosta. ¶
Hyvitys saattaa merkitä ette antaa vahvistusta elikkä tunnustamista intiviitile elikkä ryhmile jokka oon sattunheet väkistämisen elikkä loukkauksitten kohtheeksi. Väkistämiset ja loukkaukset oon saattanheet olla osana politiikasta elikkä stratekiistä jonka valtio ja muut aktöörit tehit minuriteettiä vasten yhtheiskunnassa ja tehtävitten konsekvensit saattavat vaikuttaa minuriteettiä pitkän aikaa etheenpäin. Hyvitys saattaa silloin olla ette tehhä näkyviksi ja tunnustaa ette väkistämiset ja loukkaukset oon toela tapahtunheet ja ette net oon antanheet konsekvensiä ihmisille elikkä minuriteetile.  ¶
Ette saaja jättää toistuksen ja selittää oman kertomuksen saattaa olla tärkeä osa ette kartottaa väkistämiset ja loukkaukset ihmisoikeuksista. Tunnustaminen uhritten kärsimisestä ja oikeuksista saattaa merkitteä hyvityksen niin intiviitile ko ryhmäle jollekko se oon tapahtunnu. Tunnustaminen saattaa auttaa ihmisiä ette jatkaa etheenpäin elämässä. ¶
Se ei kuulu Tottuus- ja sovintokomisuunin tehtävhiin ette jättää ehotuksia korvauksesta elikkä muusta rahalisesta kompensasuunista yksityisile joilekko tämä oon tapahtunnu. Se ei kuulu ette vaatia vastuuttakhaan henkilöiltä jokka oon olheet matkassa väkistämisissä ja loukkauksissa. ¶
Sovinto minuriteettiyhteyessä saattaa olla ette parantaa suhtheita ja ette pyrkiä elähmään enämpi tasavertasessa suhtheessa. Se saattaa kansa olla ette lisätä tietoa histuurialisista tapahtumisista ja minkä näköset suhtheet oon olheet majuriteettiyhtheiskunnan ja minuriteetin välilä. Tietoa saatethaan käyttää ette käsittää tämän päivän tilanetta paremin. Jos se joka oon tehny väkistämiset elikkä loukkaukset myöntää vastuuen entisille tapahtumille ja niitten konsekvensile, se saattaa tuottaa sitä ette suhtheet minuriteethiin puhistuvat ja ette saapii sovintoa intiviiti- ja ryhmätasola.  ¶
Dela: ¶
(LOGGA) SUOMALAIS-RUOTTALAINEN RAJAVÄYLÄKOMI  š  UUNI ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Formulärets överkant ¶
Formulärets nederkant ¶
Vesittenhoito ¶
Suomalais-ruottalainen rajaväyläkomi  šuuni ¶
kehittää Suomen ja Ruottin välistä yhtheistyötä vesittenhoion puolela ¶
Komi  šuuni vahvistaa Suomen ja Ruottin viranomhaisten välistä yhtheistyötä koo-ortineeraamalla ja sovittamalla ohjelmia, suunitelmia ja päätökshiin tarkottavia aikomuksia vesittenhoitoaluheen stattyksen ja vesitten tilantheen seuraamisessa. ¶
Sopimus englanniksi (pdf-liite) ¶
Sopimus ruottiksi (pdf-liite) ¶
Sopimus suomeksi (pdf-liite) ¶
Sopimus pohjos saameksi (pdf-liite)  Sopimus meänkielelä (pdf-liite) ¶
Asioissa, jokka koskeva vesitten- hoitoaluetta, komi  šuunila oon oikeus vahvistaa taikka tehä kysymymyksiä ja antaa lausuntoa suunitelmista ja aikomuksista ja ohjelmista, jokka koskeva vesittenhoito- aluetta. ¶
EY – Vesiraamitirektiivi (pdf-liite) EU-Water Frame directive (pdf-file) » ¶
YK:n merilaki, lissää tietoja, United Nations the law of the sea,  further information » ¶
Kolmilateraali työroika Pohjoskalotilla  16.-18. huhtikuuta 2013 Kittilässä ¶
Osotuksia,Presentations ¶
Kolmilateraali työroikka vesiraamitirektiivin sovittamisheen Pohjoskalotilla, 3. Faasi(pdf, 527 kt) Trilateral working group for the harmonisation of the Water Framework Directive in the Northern Calotte, 3.phase  (pdf, 527 kt) ¶
Vesistaattys Euroopassa EEA Raportti 2012 Water status in Europe EEA Report 2012 » ¶
Alueelinen pyrkimys ja vesitten hoito Euroopassa EEA Tekninen raportti Territorial cohesion and water ¶
management in Europe EEA Technical Report » ¶
Rajaväylät määritelmänä (pdf-liite) Keith Richards Definitions of river boundaries(pdf-file)Keith Richards » ¶
Euroopan ekonoominen komi  šuuni  rajavirtojen ja kansainvälisten järvien suojelemista varten, aukase liite Economic Commission for Europe, Convention on the Protection and Use of Transboundary Watercourses and International Lakes,  open the file » ¶
Suomessa ¶
​  Valvonta Surveillance  » ¶
Ympäristöliset luvat Environmental permits » ¶
Suomen Ympäristö InstityyttiFinnish Environment Institute » ¶
Ruottissa ¶
​  Valvonta Surveillance » ¶
Ympäristoliset luvat Environmental permits » ¶
Ruottin viranomhaiset vsitten hoitoa varten   Swedish authority for water management » ¶
(LOGGA) SUOMALAIS-RUOTTALAINEN RAJAVÄYLÄKOMIšUUNI ¶
SRRVK  Komišuuni  Aijankohtasta Vesittenhoito  Luononsuojelu  Tulvasuojelu  Kalastus  Yhtheystiot Histuuria  Kaartat ¶
Formulärets överkant ¶
Formulärets nederkant ¶
 ¶
 ¶
 ¶
 ¶
​ ¶
Vesittenhoito ¶
​ ¶
Suomalais-ruottalainen rajaväyläkomišuuni ¶
kehittää Suomen ja Ruottin välistä yhtheistyötä vesittenhoion puolela ¶
​ ¶
Komišuuni vahvistaa Suomen ja Ruottin viranomhaisten välistä yhtheistyötä koo-ortineeraamalla ja sovittamalla ohjelmia, suunitelmia ja päätökshiin tarkottavia aikomuksia vesittenhoitoaluheen stattyksen ja vesitten tilantheen seuraamisessa. ¶
​ ¶
Sopimus  englanniksi  (  pdf-liite  ) ¶
​ ¶
Sopimus  ruottiksi  (pdf-liite) ¶
​ ¶
Sopimus suomeksi (pdf-liite) ¶
​ ¶
Sopimus  pohjos  saameksi (pdf-liite) ¶
Sopimus ¶
meänkielelä ¶
(pdf-liite) ¶
​ ¶
​ ¶
​ ¶
Asioissa, jokka ¶
koskeva vesitten- ¶
hoitoaluetta, ¶
komišuunila oon ¶
oikeus vahvistaa ¶
taikka tehä ¶
kysymymyksiä ja ¶
antaa lausuntoa ¶
suunitelmista ja ¶
aikomuksista ja ¶
ohjelmista, jokka ¶
koskeva vesittenhoito- ¶
aluetta. ¶
​ ¶
​ ¶
​ ¶
​ ¶
​ ¶
​ ¶
Lainsää’äntö  ¶
​ ¶
EY –  Vesiraamitirektiivi  (pdf-liite) E  U-  Water  Frame  directive  (pdf-  file  ) » ¶
​ ¶
YK:n merilaki, lissää tietoja, United Nations the law of the sea, ¶
further information » ¶
Kansainväliset  ¶
vesitten  ¶
laskut  ¶
​ ¶
Kolmilateraali  ¶
työroika  ¶
 ¶
Pohjoskalotilla  ¶
16.-18. ¶
huhtikuuta 2013 Kittilässä ¶
Osotuksia,P  resentations ¶
Kolmilateraali  työroikka  vesiraamitirektiivin  sovittamisheen  Pohjoskalotilla  , 3.  Faasi  (pdf, 527  kt  ) Tr  ilateral working group for the harmonisation of the Water Framework Directive in the Northern Calotte, 3.phase ¶
(pdf, 527 kt) ¶
​ ¶
Vesistaattys  Euroopassa  EEA  Raportti  2012 W  ater status in Europe EEA Report 2012 » ¶
​ ¶
Alueelinen  pyrkimys  ja  vesitten  hoito  Euroopassa  EEA  Tekninen  raportti  Te  rritorial cohesion and water ¶
management in Europe EEA Technical Report » ¶
​ ¶
Rajaväylät  määritelmänä  (pdf-  liite  ) Keith Richards D  efinitions of river boundaries(pdf-file)Keith Richards » ¶
​ ¶
Euroopan ekonoominen komišuuni rajavirtojen ja kansainvälisten järvien suojelemista varten, aukase liite Economic Commission for Europe, Convention on the Protection and Use of Transboundary Watercourses and International Lakes, ¶
open the file » ¶
​ ¶
Viranomhaiset  ¶
​ ¶
Suomessa  ¶
​ ¶
Valvonta  Su  rveillance  » ¶
Ympäristöliset luvat  E  nvironmental  permits  » ¶
Suomen  Ympäristö  InstityyttiF  innish  Environment Institute » ¶
​ ¶
Ruottissa  ¶
​ ¶
Valvonta  S  urveillance » ¶
Ympäristoliset  luvat  E  nvironmental permits » ¶
Ruottin  viranomhaiset  vsitten  hoitoa  varten  S  wedish authority for water management » ¶
​ ¶
​ ¶
(LOGGA) SUOMALAIS-RUOTTALAINEN RAJAVÄYLÄKOMIšUUNI ¶
Hae ¶
http:www.fsgk/SRRVK.htm ¶
liput ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Suomen ja Ruottin välinen sopimus, joka koskee rajaväyliä, astu voihmaan 1. lokakuuta 2010. ¶
Sopimuksen tarkotus oon kehittää rajanylistä yhtheistyötä vesiä ja kalastusta koskevissa asioissa, ja turvata samanlaisia maholisuuksia näile kahele maale käyttää rajaväyliä raja-aluheen hyväksi. ¶
Tämän lisäksi sopimus vaikuttaa tulvan ja ympäristövahinkojen ehkäsemisheen. ¶
Rajaväyläsopimus  (Suomi) ¶
Rajajväyläsopimus  (  Ruotti  ) ¶
Rajaväyläsopimus  MMM:n  julkasu  2014,  suomi+ruot  t  i ¶
Rajaväylä  sopimus  englanniksi  (  pdf  ),  MMM:n  julka  su  2013 ¶
​ Rajajväyläsopimus  (  Pohjo  s-  saame  )    Rajaväyläsopimus  (Meänkieli) ¶
Suomalais-ruottalainen rajaväyläkomi š uuni  ¶
​Box 125 ¶
​SE-953 23 HAPARANDA ¶
​ Käyntiosote :  ¶
​Storgatan 92A, Haparanda ¶
Telefooni: ¶
+46 922 616 80 ¶
Faksi: ¶
Ei käytössä ¶
E-posti: ¶
info(at)fsgk.se ¶
 ¶
 ¶
Artikkelisarjassa tässä webbipaikassa met esitämmä komisuunin jäsenet vähän paremin. ¶
15 March, 2021 ¶
Tässä met listaama aktyelliä tehtäviä ja tutkimuksia johonka oon palkattu tutkioita. ¶
10 March, 2021 ¶
Komisuunissa met olema nyt tulheet siiheen vaiheesheen työssä joka oon sittä ette kuttua yksityisiä jättämhään toistuksia ja kertomuksia. Sekretariaattia oon vahvistettu, arkiivihakemukset jatkuvat, tehtäviä annethaan tutkioile ja uusile kontaktile ja yhtheistöitä alotethaan. ¶
8 March, 2021 ¶
2 maaliskuuta piethiin tikitaali alotuskokkous Tornionlaaksolaisitten kansa Uppsalassa. ¶
8 March, 2021 ¶
1 maaliskuuta Eva Kvist alkaa tutkimussekreteerariksi komisuunissa. ¶
26 February, 2021 ¶
Tässä sihteeri Pernilla Krusberg muistelee ensimäisestä puolesta vuesta. ¶
22 February, 2021 ¶
Vaikka pantemi oon vaikuttannu komisuunin suunitelhmiin niin töitä tehhään entistä määrää. ¶
22 February, 2021 ¶
Pantemii kumottaa osat meän suunittelusta, ja se oon erityisesti iskeny suunitelthuin alotuskokkoukshiin joitako olis pitäny pittää useassa paikassa maassa. ¶
9 February, 2021 ¶
Uusi vuosi oon alotettu kokkouksella Tottuus- ja sovintokomisuunissa, joka tapahtu 20 tammikuuta Skypen kautta. ¶
1 February, 2021 ¶
Dela: ¶
 ¶
 ¶
Tottuus- ja sovintokomisuuni oon riippumaton orgaani joka tarkistaa tapahtumia nykyaijassa elikkä eempänä takana histuuriassa – se hakkee tottuutta mitä toela oon tapahtunnu. Se oon useasti kyse siittä ette kartottaa krouvia elikkä laajia loukkauksia ihmisoikeuksista elikkä muuta väkistämistä jotako valtio elikkä muut aktöörit valta-asenossa oon tehneet. ¶
Komisuunila saattaa olla tehtävännä ette kuvata mitä oon tapahtunnu ja tunnistaa aktööriä jokka oon olheet vastuuliset siittä elikkä jokka oon vaikuttanheet siiheen ette tämä oon saattanu tapahtua. Komisuuni kokoa tietoja siittä mitä oon tapahtunnu, useasti kuuntelemalla ihmisiä jokka oon olheet sen kohtheena elikkä osalisenna ja tarkastamalla tokymenttiä. Näkyväksitekemällä semmosia tapahtumia ihmiset, jokka oon olheet kohtheena, saattavat saaja hyvityksen. Se saattaa eesauttaa sovintoa, paranemista ja ette konfliktit vähenevät. ¶
Tottuuskomisuunia muissa maissa oon useasti laitettu kansalissotien elikkä muitten konfliktitten jälkhiin elikkä tarkastamhaan tapahtumia joissako ihmisoikeuet oon loukattu laajemasti. Ette laittaa tottuuskomisuunin saattaa silloin olla osa suuremasta prosessista, niin sanotusta siirtymäoikeusjärjestelystä (transitional justice). Kartottamalla tapahtumia ja niitten takanaolevia tarkotuksia sitä saattaa jatkaa yhessäelämistä konfliktin jälkhiin. ¶
Tottuus- ja sovintokomisuuni tornionlaaksolaisile, kväänile ja lantalaisile oon valtiolinen tutkimus jonka Ruottin hallitus oon pannu käynthiin. Alote ette laittaa komisuunin oon tullu minuriteetiltä. Komisuuni oon riippumaton orgaani joka pittää tulkita ja tehhä sen tehtävän joka oon ohjeissa hallinolta. Tehtävhään kuuluu ette tarkastaa tapahtumia 1800- ja 1900-luvuila. Komisuuni pittää ottaa selvää mitä tapahtu, miksi se saatto tapahtua ja kuka oli vastuulinen ette se saatto tapahtua. Tarkastuksen tuloksen pittää käyttää ette kehittää ruottalaista minuriteettipolitiikkaa. ¶
Vuona 2017 Stortinget Norjassa otti päätöksen ette panna käynthiin norjalaisen tottuus- ja sovintokomisuunin ette tutkia seurauksia norjalaistamispolitiikasta saamelaisile ja kväänile. Komisuuni alotti työnsä 2018. ¶
Dela: ¶
RAJAVÄYLÄSOPIMUS OON KÄÄNETTY MEÄNKIELELE – RAJAVÄYLÄKOMI  š  UUNI AUKASEE MEÄNKIELISET NETTISIVUT ¶
Suomalais-ruottalainen rajaväyläkomi  šuuni  julkasee rajaväyläsopimuksen ja sen piilaakana olevan kalastussäänön meänkielelä, mikä tietää Tornionlaakson omala kielelä, joka oon yks Ruottin minuriteettikielistä. Komi  šuuni  oon tilanu käännöstyön kirjailija Bengt Pohjaselta. ¶
Suomen ja Ruottin välinen sopimus astu voihmaan 2010. Sopimus oon kokonaisena aikasemmin ollu suomeksi, ruottiksi, pohjossaameksi ja englanniksi komi  šuunin  kotisivula. Sopimuksen meänkielisen julkasun yhtheyessä komi  šuuni aukase nyt  meänkieliset kotisivutki, joila oon samat asia-aluheet ko rajaväyläsopimustekstilä. ¶
Rajaväyläsopimus oon valtioitten välinen sopimus, jota Suomessa ja Ruottissa käytethään lakina. Sopimuksessa oon prinsiipit rajanylisestä yhtheistyöstä, Tornionväylän vesialuheen veen laatun turvaamisesta ja rajaväylän kohthuulisesta ja tasapuolisesta käytöstä. Tarkotus oon tulvan ja miljöövaarojen estämistyö. Rajaväyläsopimuksen kalastussääntö puolesthaan määrittellee rajaväylän kalastustavat ja –ajat. Suomen ja Ruottin kalastusviranomhaiset saattava yhessä sopimuksen kannalta tehä muutoksia kalastussäänthöön vuotusissa neuvotteluissa. ¶
Rajaväyläkomi  šuunin  viraliset kielet rajaväyläsopimuksen mukhaan oon suomi ja ruotti. Komi  šuunin kanslii  n paikka oon Ruottin Tornionlaaksossa, missä meänkielelä on vähemistökielen staattys. Kaikki Tornionlaakson Ruottin puolen   kunnat Haaparanta, Kiruna, Jällivaara, Pajala ja Matarinki oon meänkielen hallintokuntia.  (1 ¶
Rajaväyläsopimuksen käänöskostanuksista vastaa Ruottin miljöö- ja enersiiteparttemäntti (Miljö- och energidepartementet). Suomen maa- ja metsätalousministeriö oon aikasemmin tuottanu pohjossaamen- ja englanninkieliset sopimuksen käännökset. ¶
Rajaväyläkomi  šuuni  oon aikasemmin julkassu komi  šuunin  esitheet ja Tornionväylän kansainvälisen vettenhoitoaluheen toimenpieraportin meänkielelä. Rajaväyläkomi  šuuni  pittää kans Tornionväylän vesistöalhueen vähemistökieliasioita framila twitter-tililä @Tornionjoki ¶
LISÄTIETOJA: ¶
Bengt Pohjanen, tel. +46 705677529…(käännöstyöhöön liittyvät asiat) ¶
Kari Kinnunen puh. +358 400 373617 (rajaväyläsopimuksen sisälthöön kuuluvat asiat) ¶
Rajaväyläkomi  šuuni   www.srrjk.fi ¶
Kanslii tel: +358 40 7055 509 ¶
sähköposti: info@srrjk.fi ¶
Twitter @Tornionjoki ¶
Meänkielennös: Bengt Pohjanen ¶
(LOGGA) SUOMALAIS-RUOTTALAINEN RAJAVÄYLÄKOMI  š  UUNI ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Formulärets överkant ¶
Formulärets nederkant ¶
Tulvasuojelu ¶
Komi  šuuni pittää vahvistaa sopimuspuolten, viranomhaisten ja kuntien suunittelutyön koo-ortineerinkin tulvan ja ympäristövahinkon vastustamisessa rajaväylissä.  Komi  šuuni pittää kattoa perhään, ette Ruotti ja Suomi yhessä oon yhtheyessä näistä ohjelmista ja suunitteluista, jokka koskeva tätä artikkelia ja ette net yhessä pitävä kuulustelukokkouksia. ¶
Floods directive  Virtojen tirektiivit ¶
Load directive here (pdf) »  Latttaustirektiivi tässä (pdf) ¶
Rajaväyläsopimus (Suomi) ¶
Rajajväyläsopimus (Ruotti) ¶
Rajaväyläsopimus MMM:n julkasu 2014, suomi+ruotti ¶
Rajaväyläsopimus englanniksi (pdf), MMM:n julkasu 2013 ¶
​  Rajajväyläsopimus (Pohjos-saame)  Rajaväyläsopimus (Meänkieli) ¶
 ¶
(LOGGA) SUOMALAIS-RUOTTALAINEN ¶
RAJAVÄYLÄKOMIšUUNI ¶
SRRVK Komišuuni Aijankohtasta Vesittenhoito Luononsuojelu Tulvasuojelu Kalastus Yhtheystiot Histuuria Kaartat ¶
Tulvasuojelu Komišuuni pittää vahvistaa sopimuspuolten, viranomhaisten ja kuntien suunittelutyön koo-ortineerinkin tulvan ja ympäristövahinkon vastustamisessa rajaväylissä. Komišuuni pittää kattoa perhään, ette Ruotti ja Suomi yhessä oon yhtheyessä näistä ohjelmista ja suunitteluista, jokka koskeva tätä artikkelia ja ette net yhessä pitävä kuulustelukokkouksia. ¶
Floods directive Virtojen tirektiivit Load directive here (pdf) » Latttaustirektiivi tässä (pdf) Rajaväyläsopimus (Suomi) ¶
Rajajväyläsopimus (Ruotti) Rajaväyläsopimus MMM:n julkasu 2014, suomi+ruotti Rajaväyläsopimus englanniksi (pdf), MMM:n julkasu 2013 Rajajväyläsopimus (Pohjos-saame) Rajaväyläsopimus (Meänkieli) ¶
